                             Всеволод Нестайко

                              ЧАРIВНI ОКУЛЯРИ

     "Чарiвнi  окуляри"  -  нова   правдиво-фантастична   повiсть   славного
українського казкаря Всеволода Нестайка вiдкриє для  читача  неосяжний  свiт
веселих казкових пригод двох хлопчакiв у  шаленому  ритмi  сучасного  життя.
Iскрометний гумор та захоплюючий  сюжет  зроблять  подорож  до  цього  свiту
яскравою та незабутньою.
     Веселi, дотепнi, мудрi казки й  повiстi  Всеволода  Нестайка  знають  i
люблять дiти й дорослi в Українi та в багатьох  країнах  свiту.  Його  герої
давно вже говорять не тiльки росiйською, бiлоруською, литовською, латиською,
грузинською,  вiрменською,  узбецькою...  не  лише  англiйською,  нiмецькою,
iспанською, румунською, угорською, словацькою, а навiть  арабською  i  мовою
бенгалi.
     Його трилогiя "Тореадори з Васюкiвки" стала українським бестселером. Її
внесено Мiжнародною радою з дитячої та  юнацької  лiтератури  до  Особливого
Почесного списку Г.-К. Андерсена "як один з  найвидатнiших  творiв  сучасної
лiтератури для дiтей".

                               ПРИГОДА ПЕРША
               Загадкова записка, з якої починаються чудеса.

     Мене звуть Вася. Вася Богданець. Але в класi всi називають  мене  Рудий
Африканський Їжачок. Або Африканець. Або Рудий Їжачок.  Або  просто  Їжачок.
Рудим Африканським Їжачком мене Ромка Черняк назвав, лiдер нашого класу.  Ми
тодi Африку з географiї проходили. А волосся в мене справдi руде, як жар.  I
настовбурчене, як голки в їжачка. Та я не ображаюсь на те прiзвисько.  Рудим
мене змалку завжди називали, з дитячого садка. I я звик. Та й не в  усiх  це
слово  звучить  образливо.  Мама,  наприклад,  називає  мене  "Сонечко   моє
руденьке!".  А  бабуся  каже:  "Ти  в  нас  особливий   сонячний   хлопчик!"
"Сонячний-то сонячний, - думав  я.  -  Але  краще  б  я  був  блондином  або
брюнетом, чорнявим, як Ромка Черняк".
     Ех! Як я заздрив тому Ромцi Черняку!.. Який вiн був  меткий,  спритний,
дужий!.. I удачливий!.. Як вiн на ковзанах, на роликах катався!.. Як  вiн  у
футбол грав!.. А я невдаха... На ковзанах, на роликах раз у раз i падаю. I в
спортивних iграх я не мастак, скорiше партач - i м'яч у  мене  одбирають,  i
забивати не вмiю... Худенький я,  слабосилий.  Мене  бабуся  сметаною  щодня
годує, але це позитивних результатiв не дає. Єдине, що  мене  рятує,  -  моя
легковажна вдача. Я нiколи довго не журюся. Позiтхаю трохи i за хвилину  вже
смiюся. Це в мене спадкове, вiд дiдуся Грицька, маминого тата... Про  дiдуся
я потiм ще розкажу. Вiн у нас дуже добрий i  веселий  -  його  всi  люблять.
Зараз скажу тiльки одне: дiдусь мене завжди розраджує:
     - Нiколи не вiшай носа, рижухо  мiй  дорогий!  Ти  в  нас  незвичайний,
особливий. А незвичайнi стають  видатними,  великими  людьми:  полководцями,
президентами, письменниками...
     - Ага! Так для цього ж вирости треба, стати дорослим, - кажу я. - А  до
того що робити? Не чув я, щоб школярi ставали полководцями, президентами  чи
письменниками.
     - Що ж, може, й почекати трошки доведеться, - усмiхався  дiдусь.  -  Не
разем Кракув  будувався,  як  кажуть  поляки...  Але  незвичайна  доля  тобi
забезпечена! Я тебе запевняю!
     Я тiльки зiтхав, чекаючи здiйснення його пророцтв. Нiчого  незвичайного
в моєму життi поки що не траплялося. Хiба що пiсля дiдових розмов  сни  менi
почали снитися дивовижнi.  Якось  наснилося,  що  сиджу  я  за  вчительським
столом, а до мене в черзi стоїть весь наш клас. I я  всiм  даю  автографи  -
пiдписую новенькi  пiдручники  з  хiмiї.  I  я  собi  думаю:  "Таки  став  я
письменником! Але чогось написав не "Кобзар", не "Миколу Джерю", не  "Лiсову
пiсню", а пiдручник з хiмiї, яку я нiколи особливо не любив i з якої  гарних
оцiнок нiколи не мав..."
     А то якось  наснилося,  начебто  стою  я  посеред  трибуни  на  Майданi
Незалежностi. А внизу, бiля трибуни, на вiдкритiй  машинi  у  генеральському
кiтелi i кашкетi,  але  без  штанiв,  у  самих  лише  плавках  Ромка  Черняк
доповiдає:
     - Пане Президенте Африканської держави! Вiйська для параду вишикуванi!
     "О! - думаю я собi. - Я таки став президентом. Але чогось африканським.
Проте зрозумiло, чого Ромка без штанiв, - бо спека".
     "От бачиш, Ромко! -  думаю  я  собi  далi.  -  Ти  мене  обзивав  Рудим
Африканським Їжачком, а тепер стоїш передi  мною  без  штанiв  i  рапортуєш.
Отакечки, як каже мiй дiдусь!"
     Крiм снiв, нiчого незвичайного у  моєму  життi  не  вiдбувалося.  I  от
раптом...
     Якось, виймаючи з сумки на перервi  пiдручник  з  української  мови,  я
побачив, що з нього стирчить рiжок аркуша iз зошита в  клiтинку.  Аркуш  був
складений учетверо. Я розгорнув його, бачу - записка. Читаю: "Якщо ти хочеш,
щоб з тобою сталося щось несподiване й незвичайне, шукай чарiвнi окуляри!" I
пiдпис: "Ритас".
     Тю! Що за дивина?! Мене аж у жар кинуло. Чарiвнi  окуляри!..  Де  ж  їх
шукати?! Хто це написав?! "Ритас"!..  Я  обвiв  очима  клас.  I  погляд  мiй
зупинився на Маргаритi, тобто Ритi Скрипаль. У мене перехопило  подих.  Рита
Скрипаль  була  першою  красунею  у  нашому   класi.   Струнка,   голубоока,
чорноброва... Горда i неприступна. Нiкому i нiколи вона не  писала  записок.
Навiть Ромка Черняк губився i нiяковiв перед нею. Iнших Рит у  нашому  класi
не було. Серце моє калатало, як дзвiн... Невже, невже це вона написала  менi
таку дивну записку?!
     Питати її я, звичайно, не наважився.  На  наступнiй  перервi  я  кiлька
разiв пройшов повз неї, загадково усмiхаючись. Один раз навiть приставив  до
очей  згорнутi  окулярами  пальцi.  Вона  тiльки  презирливо  скривилася   i
зневажливо пхикнула. "Оскiльки йдеться про щось загадкове i таємниче, годi й
думати, що вона признається", - подумав я.
     Мене розпирало вiд незвичних хвилюючих почуттiв.  Я  ходив  i  блаженно
усмiхався.
     Ромка Черняк здивовано глянув на мене:
     - Чого це ти либишся?
     - Та! - я махнув рукою.
     - А конкретнiше? - спитав Ромка.
     - Та! - знову махнув я рукою.
     - Невже в лото зiрвав джек-пот? - пхикнув Ромка.
     - Нi! - сказав я.
     - А що ж таке? Не муч мене!
     Я бiльше не мiг терпiти. I я признався:
     - Та... Записку одержав. Якусь дивну.
     - Вiд кого?
     - Сам не знаю...
     - Ану покажи! - сказав Ромка.
     Я витяг iз кишенi записку i простягнув йому. Вiн розгорнув її i  суворо
глянув на мене:
     - Ти що - приколюєшся? Тут же нiчого нема!
     - Як?!
     - А отак! Чистий папiрець!
     Я вихопив у нього з рук аркуш i похолов: нiякої записки не  було  -  на
аркушi жодного слова, чистий папiр...
     - Ну й дурнi в тебе приколи! - презирливо скривився  Ромка.  -  Ти  що?
Типу чокнутий?
     - Та клянусь! - вдарив я себе в груди. - Була записка!
     - А де ж вона? Може, в iншiй кишенi?
     - Н-нi! Це той самий аркуш...
     - Тю! Дурницi якiсь ти пореш!..
     I тут менi стрельнуло:
     - Ой! Мабуть, вона була написана спецiальним  хiмiчним  чорнилом,  яким
шпигуни листуються. Я в одному детективi читав - спершу видно, а тодi  текст
зникає...
     - То ти що - шпигун? - криво усмiхнувся Ромка. - А що було в записцi?
     - Там було написано: "Якщо хочеш, щоб з тобою сталося щось  несподiване
й незвичайне, шукай чарiвнi окуляри". I пiдпис: "Ритас".
     - "Ритас"? А ти не брешеш?
     - Та щоб я!.. - знову вдарив я себе в груди.
     - Ну, добре-добре!.. Ритас... Ритас... Отже, Рита Скрипаль?..  Он  воно
що!.. Ха-ха-ха! - зареготав Ромка. - Хочеш сказати, що Ритка  написала  тобi
записку?  Та  ще  шпигунським  чорнилом,  яке  потiм  зникає?..  Мовляв,  не
доведеш... Ну, ти фантаст! Брат  Стругацький!..  Нiколи  нiкому  записок  не
писала  i  раптом  тобi,  Рудому  Африканському  їжачковi,  написала!..  Ну,
гуморист!.. Ха-ха-ха! Остап Вишня!..
     Ромка не став церемонитися, i через п'ять хвилин весь клас уже  реготав
iз мене. Таким посмiховиськом  я  ще  не  був  нiколи...  Ритка  раз  у  раз
презирливо пхикала, дивлячись на мене. Вона навiть говорити нiчого не стала,
просто пхикала.
     Але ж була записка!.. Я ж не вигадував!.. Я  власнi  очi  бачив,  читав
її!.. Ех!.. Я, звичайно, переживав, що з мене смiються. Але недовго. Я ж вам
казав - довго журитися я не вмiю. Ну i хай смiються. Я б  на  їхньому  мiсцi
теж, може, смiявся. I саме через те, що слова записки зникли, я повiрив,  що
чарiвнi окуляри iснують насправдi. Одне лише бентежило мене - де  шукати  тi
чарiвнi окуляри?.. Написано було - шукай,  а  де  шукати,  не  написано.  Не
ходити ж по магазинах "Оптика", яких у Києвi багато,  i  не  питати  ж:  "Чи
продаються  у  вас  чарiвнi  окуляри?"  Справдi  ж,  дивитимуться,   як   на
божевiльного. Очевидно, чарiвнi  окуляри  повиннi  з'явитися  несподiвано  й
випадково, як i ота дивна записка. Треба тiльки пильнувати...
     Я сиджу на першiй партi,  перед  самiсiньким  вчительським  столом.  Як
посадила мене ще в першому класi Лiна Митрофанiвна, бо я був  найменшенький,
так i досi сиджу. Тепер у нас вже не одна вчителька,  а  кiлька.  Майже  всi
молодi. Одна тiльки старенька - математичка Юлiя Юхимiвна. У  неї  двi  пари
окулярiв. Коли вона дивиться на клас, вишукуючи, кого б викликати, на носi в
неї однi окуляри. Коли ж вона вичитує з пiдручника задачу або коли ставить у
журнал погану оцiнку, то надягає iншi...  I  отi  iншi,  "близькi",  окуляри
часто лежать на столi перед самiсiньким моїм носом. Тепер я дивлюсь на  них,
немов заворожений, i думаю: "А може, саме про цi окуляри i йшлося у записцi?
I, може, недарма записка була на аркушi в клiтинку?.. Може, її написала сама
Юлiя Юхимiвна?.. Може, вона чарiвниця?.. Добрi чарiвницi завжди старенькi...
Юлiя Юхимiвна дивиться на мене завжди  з  лагiдною  усмiшкою...  Вона  менi,
здається, симпатизує. Тому й написала  записку  саме  менi..."  I  так  менi
кортить, так кортить зазирнути в отi окуляри,  що  я  нарештi  не  витримую,
хапаю окуляри i швиденько чiпляю на носа. Перед очима  усе  попливло,  як  у
туманi. Крiм того туману, я нiчогiсiнько не побачив. Зате почув -  глузливий
вигук Ромки Черняка:
     - Ой! Дивiться, Юлiє Юхимiвно!.. Богданець вкрав вашi окуляри!.. Це вiн
думає, що вони чарiвнi! Вiн чарiвнi окуляри шукає!..
     Весь клас зареготав. А Юлiя Юхимiвна мовчки  зняла  з  мого  носа  свої
окуляри i дала менi легенького щигля. Чим викликала ще бiльший регiт.
     Ну, чого, чого вiн такий пащекуватий, той Ромка?! Я мало не  плакав.  А
на перервi вiн пiдiйшов до мене i сказав:
     - Ну, добре-добре! Не переживай!.. Признайся тiльки, що ти  вигадав  ту
записку. I я не буду глузувати бiльше.
     - Була записка! Не вигадував я!..
     - Ну, ти таки ненормальний!.. Ти увi  снi  не  ходиш?..  Може,  в  тебе
галюцинацiя якась була? Може, до лiкаря звернутися треба?
     Вiн уже не кепкував, а дивився на мене iз спiвчуттям, як на хворого. Ну
й нехай!.. Я ж то знаю, що не галюцинацiя була, а насправдi.  I  чого  б  це
раптом виникла така галюцинацiя - про чарiвнi окуляри. Нi! Треба їх  шукати!
Треба! Десь вони таки є!..
     У моєї бабусi теж двi пари окулярiв - для телевiзора i для  читання  та
штопання моїх шкарпеток. Але нi тi, нi тi чарiвними не виявилися.
     А тодi я наважився i зайшов до "Оптики",  що  на  вулицi  Лютеранськiй.
Вона приватна i загадкова  -  у  дворi,  в  закапелку.  Попросив  дати  менi
помiряти сонцезахиснi. Майже пiвгодини мiряв-мiряв  -  нiчого  чарiвного  не
намiряв. Засмучений, вийшов я з "Оптики"  i  пiшов  гуляти  Києвом...  Понад
годину блукав i нарештi приблукав у  скверик  неподалiк  нашого  будинку.  У
цьому скверику завжди сидять пенсiонери в окулярах,  газети  читають  або  в
шахи  грають.  А  сьогоднi  чогось  нiкого  -  мабуть,  по   телеку   якийсь
аргентинський серiал показують. Iду, iду... I раптом бачу - на лавцi  лежать
окуляри. Хтось, певно, забув. Мене аж у жар  кинуло  -  передчуття  якесь...
Схопив я тi окуляри, почепив i... дихати перестав. Раптом  я  чiтко  побачив
трансформаторну будку в нашому дворi, задньому,  за  гаражами.  А  на  будцi
стояв розгублений Ромка Черняк i дивився униз, на землю, де лежала  драбина.
Було ясно, що Ромка по драбинi залiз на будку (вона височенька, метрiв п'ять
заввишки, не менше), а тодi необережно штовхнув ногою, i драбина  впала.  На
трансформаторну будку нам категорично лазити заборонялося; там  навiть  була
жовта табличка: череп з кiстками i напис "Не залазь! Уб'є!".  Та  найдивнiше
було те, що зi скверика побачити трансформаторну я не мiг аж нiяк! Вона була
далеко, за кiлькома багатоповерховими будинками. Я на мить скинув окуляри  -
нiякої трансформаторної будки, лише дерева й будинки,  вулиця.  Я  тремтячою
рукою знову почепив окуляри - i знову перед очима Ромка на  трансформаторнiй
будцi. Вiн кривився - от-от заплаче... Йому негайно треба  було  злазити,  а
без драбини вiн злiзти не мiг... Тiльки я встиг про це  подумати,  як  почув
голос якогось дiдуся:
     - Мої окуляри!.. Я читав газету i забув їх!
     I дiдусь зiрвав з мого носа окуляри. У мене потемнiло в очах. Я  навiть
не встиг роздивитися того дiдуся. А коли я отямився,  дiдуся  вже  не  було.
Дiдусь зник так само несподiвано, як i з'явився. Я б  навiть  не  змiг  його
описати, бо так i не бачив його. "От вони - чарiвнi окуляри!"  -  майнуло  в
моїй головi. I я прожогом кинувся до нашого будинку (ми з Ромкою сусiди: вiн
на п'ятому поверсi живе, я - на третьому). Я вбiг у  пiдворiття,  пробiг  на
заднє подвiр'я за гаражi i  застиг,  все  ще  не  вiрячи  своїм  очам...  На
трансформаторнiй будцi стояв розгублений Ромка, а на землi лежала драбина...
     - Зараз, зараз я її пiднiму! - вигукнув я, через силу пiднiмаючи  важку
для мене драбину (потiм я для iнтересу намагався ще раз це зробити,  але  не
змiг, звiдки ж тодi сили з'явились?!).
     У Ромки тремтiли ноги, коли вiн  злазив.  I  голос  тремтiв,  коли  вiн
сказав:
     - Ой, спасибi тобi, їжачку!.. Розумiєш, я кидав бумеранг, i вiн залетiв
на будку... А такий кльовий бумеранг! Менi тато з Австралiї  привiз.  Жалко.
Ну, я потай свиснув у двiрнички драбину i... А звiдки ти взявся?
     - У чарiвнi окуляри побачив, що тобi непереливки. I прибiг...
     - Що?! Знову ти про тi чарiвнi окуляри... А ну тебе!
     - Клянусь Богом, що не брешу! - вдарив я себе в груди. - Клянусь!
     I я розказав Ромцi все, що сталося у скверику.
     - Ану побiгли у той скверик! - вигукнув Ромка. I ми побiгли.
     - Ой! Диви! Лежать! - вражено мовив Ромка. Справдi - на тiй самiй лавцi
лежали окуляри... Та коли ми пiдбiгли ближче, вони зникли...
     - Тю! Я ж точно їх бачив! - здивовано роззявив рота Ромка.
     - I я! - хитнув головою я.
     - Чудасiя!.. - розвiв руками Ромка.
     - От бачиш! А ти не вiрив! Не могло ж нам обом примаритись  одне  й  те
саме...
     - Отже, чарiвнi окуляри таки iснують! Тепер будемо їх шукати удвох!


                               ПРИГОДА ДРУГА
                Знайомство з дивною Маргаритою Степанiвною.

     Пiсля того  як  я  завдяки  чарiвним  окулярам  зняв  Ромку  Черняка  з
трансформаторної будки, вiн подружився зi мною, i ми вирiшили шукати чарiвнi
окуляри удвох. Бiльше нiкому про чарiвнi окуляри ми вирiшили не говорити.
     - Бо до скверика збiжиться уся школа, не протовпишся, -  сказав  Ромка.
Я, звичайно, погодився.
     Ми щодня ходили до того скверика i щодня бачили на лавцi  окуляри,  якi
одразу ж зникали.
     - Мабуть, треба, щоб хтось залiз на трансформаторну будку, щоб ми  його
потiм рятували, - сказав Ромка.
     - Але це ж доведеться когось втаємничувати, - сказав я.
     - Правильно! Вiдпадає!  -  погодився  Ромка.  -  Але  чого  окуляри  то
з'являються, то пропадають?
     - Мабуть, тому, що чарiвнi.
     - I що то за дiдусь незвичайний, що окуляри в тебе забрав...  Чарiвник,
мабуть... Треба не окуляри, а дiдуся шукати, - сказав Ромка.
     - Може, ти й маєш рацiю, - сказав я.
     I ми почали придивлятися до дiдусiв, якi грали у скверику  в  шахи  або
читали газети. Але дiдусi були начебто звичайнi. Деякi, коли  було  холодно,
зiгрiвалися мiцними напоями. Чарiвники ж їх, по-моєму, не вживають. Та й  не
станеш же питати у дiдусiв: "Ви, дiду, часом не чарiвник? Дозвольте помiряти
вашi окуляри!" Отже, нашi пошуки поки що були безрезультатними.
     Та от одного разу в нашому класi сталася надзвичайна  подiя.  У  першої
красунi нашого класу Ритки Скрипаль, про яку я вже згадував, пропав  золотий
ланцюжок iз золотим же кулоном у виглядi сердечка. Бiда пiдсилювалася  ще  й
тим, що золотий  ланцюжок  належав  Ритчинiй  мамi.  Ритка  взяла  його  без
дозволу - щоб похизуватися. Ах, тi красунi! Як же ж  вони  люблять  коштовнi
прикраси!.. Ритка плакала так гiрко, що моє серце розривалося навпiл.  Ви  ж
не знаєте, як я ставлюсь до Ритки  Скрипаль!..  Вона  ж  менi  навiть  учора
снилася, та Ритка... У довгому блакитному платтi з блискiтками сидiла вона у
розкiшнiй королiвськiй каретi, запряженiй бiлими кiньми, лагiдно  усмiхалася
до мене i тихо казала: "А ти менi подобаєшся,  Рудий  Африканський  їжачок!"
Рудим Африканським їжачком, як ви пам'ятаєте, назвав мене Ромка Черняк  (або
Ромка Брюнет, як я його називаю). Вiн чорнявий, стрункий i спортивний (я вже
про це говорив). Але мiй дiдусь  Грицько,  мамин  тато,  каже:  "У  мужчини,
рижухо мiй дорогий,  головне  не  класичний  римський  профiль,  не  орлиний
погляд, а мужнiсть i весела вдача.  От  диви,  яку  я  тобi  красуню  бабусю
подарував!  За  нею  такi  орли  упадали,  а  замiж  вона  вийшла  за  мене,
веснянкуватого й непоказного. Бо їй було весело й  цiкаво  зi  мною.  I  ти,
голубе, не тушуйся перед брюнетами. Ти хлопець веселий, дотепний,  жвавий  -
будь-яка красуня тебе покохає!" Саме цим я й керувався  у  своїх  мрiях  про
Ритку Скрипаль. Скiльки разiв у  мрiях  своїх  рятував  я  її  вiд  нахабних
хулiганiв, вiд пожежi, витягав з води... Але  Ритка  чогось  не  тонула,  не
горiла, i хулiгани на неї не нападали... Я навiть  спробував  умовити  свого
двоюрiдного брата Стьопу зiграти роль хулiгана, але вiн вiдмовився:  "Боюсь,
що я не витримаю i надаю тобi по пицi, коли ти  її  вiд  мене  одбиватимеш".
Мене це, звичайно, не влаштовувало. I от раптом така нагода вiдзначитися.  Я
вiдчайдушно повзав на животi по всiй школi, по всiх коридорах,  шукаючи  той
клятий ланцюжок... Ви думаєте, я один повзав?.. Весь чоловiчий склад  нашого
класу повзав на чолi з лiдером Ромкою Черняком, тобто Брюнетом... I  раптом,
коли я пiдповзав до дiвчачого туалету, в уявi моїй несподiвано виникла лавка
у скверику i на нiй окуляри.
     "Ой! - мало не скрикнув я. - Це менi знак, що треба  бiгти  по  чарiвнi
окуляри i вони допоможуть менi знайти ланцюжок!" Я обернувся - Ромку нiде не
побачив. От i добре! Коли йдеться про подвиг заради красунi, колективнi  дiї
тут нi до чого. Особливо, коли напарник  -  спортивний  стрункий  брюнет.  Я
прожогом вискочив зi школи. До скверика я бiг так, наче за мною  сто  вовкiв
гналося... Добiгаючи до скверика, я ще здаля побачив,  що  на  лавцi  лежать
окуляри. I раптом бачу - до лавки бiжить з iншого боку Ромка. Я  застиг  вiд
несподiванки. Ромка теж спинився  вражений  -  мабуть,  не  думав  мене  тут
побачити...
     - Ц-це ти? - розгублено спитав вiн.
     - Це я! А це ж, мабуть, ти? - уїдливо сказав я. Ромка почервонiв:
     - Я... я тебе шукав, шукав... але ти повзав хтозна-де!
     - Еге, шукав! - пхикнув я. - Нiчого ти не  шукав!  Просто  вирiшив  сам
скористатися з чарiвних окулярiв. Як тобi не соромно!.. Ми ж домовилися,  що
будемо завжди разом шукати чарiвнi окуляри... -  сказав  я  i  одвiв  очi  -
соромно менi стало: я ж сам порушив нашу домовленiсть.
     - Ой! А де ж окуляри?! - вигукнув Ромка. -  Знову  зникли!  Я  ж  щойно
бачив - вони лежали!
     - I я бачив!.. Наче спiльна галюцинацiя.
     I раптом бiля нас невiдомо  звiдки  з'явилася  бабуся  -  довгоноса,  у
кумедному старовинному капелюшку, з цiпком у руках. Вона розгублено  мружила
очi i крутила на всi боки головою.
     - Хлопцi! Ви не бачили окулярiв? - спитала вона.
     У  мене  тенькнуло  в  животi...  Я  перезирнувся  з  Ромкою.  Вiн  теж
розгублено заклiпав очима i пробелькотiв:
     - Ба-бачили...
     - Але вони зникли! - сказав я. Бабуся зiтхнула:
     - Якщо зникли - це погано... Бо вони особливi...
     - Ч-чарiвнi?! - прохопився я.
     - Авжеж! -  хитнула  головою  бабуся.  -  Чарiвнi!  Телескопiчнi!..  На
спецзамовлення зробленi.  Без  них  я  майже  нiчого  не  бачу...  Як  я  не
помiтила?! Їх  наче  вiтром  здуло...  Бiда!..  Я  й  додому  не  дiйду,  не
втраплю...
     - А ми вас проведемо! - вигукнув я. - Правда, Ромко?
     - Авжеж! - кивнув вiн менi.
     - Ой, спасибi вам, дорогi! Ну, тодi ходiмо! - бабуся поклала руку  менi
на плече (чомусь саме менi, а не Ромцi, хоч вiн вищенький i мiцнiший), i  ми
пiшли. Ромка ревниво глянув на мене, але тут  уже  нiчого  не  зробиш:  кому
поклала, тому й поклала. Ромка вiдчув потребу щось сказати, i вiн спитав:
     - А як вас, пробачте, звати?
     - Маргарита Степанiвна, - сказала бабуся. - А вас?
     - Мене Ромка! - першим вигукнув мiй друг - мусив же вiн пiдкреслити, що
вiн лiдер.
     - А мене Вася, - сказав я.
     - Дуже приємно,  панове  Вася  i  Ромка!  -  усмiхнулася  бабуся,  наче
пiдкреслено  поставивши  на  перше  мiсце  моє  iм'я.  Ромка  це  помiтив  i
скривився.
     Серце моє калатало, як рiздвяний дзвiн. "її звуть Маргарита Степанiвна!
"Ритас" - як у тiй записцi! Але тодi чарiвнi окуляри зривав у  мене  з  носа
дiдусь, а не бабуся! Я точно пам'ятаю,  хоч  i  не  бачив  того  дiдуся!"  -
стрибали думки у мене в головi.
     - Ну от i прийшли! - сказала Маргарита Степанiвна,  коли  ми  зайшли  у
якийсь незнайомий двiр i зупинилися перед вiзерунчастими дверима на  першому
поверсi багатоповерхового будинку. Бабуся встромила  у  дiрку  замка  довгий
чудернацький  ключ,  почувся   мелодiйний   передзвiн,   i   дверi   нечутно
розчинилися.
     - Заходьте, будь ласка, панове!  Мушу  вам  вiддячити  за  допомогу!  -
церемонно вклонилася  Маргарита  Степанiвна,  вказуючи  рукою  на  вiдчиненi
дверi. Ми зайшли у темний передпокiй, а звiдти до кiмнати. Кiмната теж  була
напiвтемна,  умебльована  старими  меблями.  Клейончатий  потертий  диван  з
овальним над спинкою дзеркалом, пiд яким на пiддзеркальнику стояло сiм бiлих
мармурових слоникiв  -  вiд  найбiльшого  до  найменшого.  У  кутку  кiмнати
височiло ще одне дзеркало - так  зване  трюмо  у  темнiй  лакованiй  рамi  з
рiзьбленим дерев'яним вiзерунчастим верхом... Пiд дзеркалом стояв  такий  же
рiзьблений лакований пiддзеркальник на гнутих нiжках у виглядi лев'ячих  лап
(бо нагорi, як ми роздивилися, теж була  таки  лев'яча  морда).  I  ще  одне
здоровенницьке дзеркало було на дверцятах  старовинної  шафи.  Але  дивно  -
вiддзеркалень своїх ми в тих дзеркалах чогось не побачили, хоча  стiл,  бiля
якого ми стояли,  прекрасно  вiддзеркалювався...  На  стiнах  висiло  багато
фотографiй, i майже на всiх були... вiдьми,  довгоносi  й  патлатi,  а  одна
навiть у тому ж кумедному старовинному капелюшку, що й Маргарита Степанiвна.
Ми з Ромкою перезирнулися. I Ромка спитав:
     - Це в-ви?
     - Авжеж!  Ха-ха-ха!  -  зареготала  Маргарита  Степанiвна.   I   раптом
заспiвала пританцьовуючи:

                     - Я - вiдьма Маргарита,
                     Пiдступна i сердита!
                     Усе на свiтi вiдаю,
                     Усе на свiтi знаю!
                     Я з янголами снiдаю,
                     З чортами я обiдаю -
                     Усюди я буваю!
                     Усе-усе я знаю!..

     А тодi пiдморгнула нам i сказала:
     - От я знаю, що вам потрiбнi чарiвнi окуляри! I вони в мене  є!  Аякже!
Але я вам їх не дам! - вона насупила брови. - Бо ви позавчора  розбили  менi
на кухнi вiкно м'ячем, у футбола граючи. I  в  кицьку  мою  камiнцi  кидали.
Правда, Мурисю?
     На диван раптом скочила, невiдомо звiдки взявшись, велика чорна  кицька
з жовтими очима i хрипло нявкнула, наче пiдтверджуючи сказане хазяйкою.
     Ми з Ромкою аж роти пороззявляли вiд несправедливого обвинувачення.
     - Та ви що?! - вигукнув Ромка. - Нiчого ми не розбивали!
     - I кицьку вашу вперше бачимо! - вигукнув я. - Це не ми!
     - Ви переплутали! Придивiться гарненько! - вигукнув Ромка.
     - Невже я зослiпу  переплутала,  помилилася?  -  схилила  набiк  голову
Маргарита Степанiвна. - Ану пiду вiзьму запаснi окуляри!
     I Маргарита Степанiвна вийшла до iншої кiмнати.
     I тут дерев'яний рiзьблений лев на вершечку трюмо (чи менi здалося,  чи
справдi) пiдморгнув менi i глянув на пiддзеркальник. Я теж глянув  униз,  на
пiддзеркальник - там лежали окуляри... Я кинувся до них, схопив i начепив на
носа. I враз побачив наш шкiльний  спортзал  i  мати,  на  якi  ми  сьогоднi
стрибали через коня на уроцi фiзкультури...
     - Ну що?! - нетерпляче спитав Ромка.
     - Ланцюжок  пiд  матами  у  спортзалi!  Ритка   загубила   його,   коли
стрибала! - сказав я.
     - Бiжiмо! - вигукнув Ромка. Ми кинулися до вхiдних дверей... Дверi були
замкненi...
     - От вталапалися! - скреготнув зубами Ромка.
     I тiєї ж митi до кiмнати зайшла Маргарита Степанiвна.  Окуляри  з  мого
носа враз злетiли i опинилися на її носi.
     - О! - вигукнула вона. - Тепер я бачу - авжеж, це не  ви  розбили  менi
м'ячем вiкно на кухнi й полювали на мою кицiчку.  Пробачте,  дорогi.  От  що
значить недобачати... I не бiйтесь мене.  Нiяка  я  не  вiдьма.  Артистка  я
колишня. В Театрi юного глядача в казкових виставах  вiдьом  грала...  Давно
вже на пенсiї, - вона зiтхнула. Але в очах її стрибали веселi бiсики.
     - Пробачте, - сказав Ромка. - Ми дуже поспiшаємо.
     - Одчинiть, будь ласка, дверi! - попросив я.
     - Стривайте,  -  сказала  Маргарита  Степанiвна.  -   Я   вам   станцюю
насамкiнець!
     I вона заспiвала:

                     - Хоч я вiдьма, та спiваю,
                     Бо веселу вдачу маю.
                     Хоч стара я i слiпа,
                     Ще й танцюю - гоп-па-па!

     I так хвацько, по-молодому пiшла навприсядки, що аж задзвенiли висюльки
на люстрi. А тодi гепнулася спиною на диван, кумедно задригавши ногами.
     - Ех-хе-хе! - важко дихаючи, сказала вона. -  Сумую  я  за  сценою,  за
глядачами... А де вашi аплодисменти?
     Ми з Ромкою перезирнулись i заплескали в долонi.
     - О! Це iнша справа!  -  I  вона  кумедно  вклонилася,  взявшись  двома
пальчиками за край спiдницi.
     - А тепер бувайте менi здоровенькi!
     Дивна артистка-вiдьма одчинила нам дверi, i ми щодуху побiгли до школи.
     Класи вже були порожнi, майже всi учнi розiйшлися додому. Лише в нашому
класi сидiла за партою нещасна заплакана Ритка - додому йти вона боялася.
     - Стривай, Ритко! Стривай! Ми зараз!.. - вигукнув Ромка.  I  ми  з  ним
побiгли у спортзал, розсунули мати - мiж ними на пiдлозi  лежав  ланцюжок  з
кулоном у виглядi сердечка.
     - Бери! Це ти побачив, - зiтхнувши, сказав Ромка.
     - Нi! Удвох! Тiльки удвох! - благородно сказав я.
     - Удвох так удвох! - не змiг приховати задоволення Ромка.
     I ми побiгли в клас i вiддали Ритцi її пропажу - я тримав за  кулон,  а
Ромка - за той пiдступний замочок ланцюжка, що так невчасно розкривався.
     Ритка радiсно зойкнула, а тодi обняла нас обох  за  шиї  i  притулилася
головою до наших голiв... Про чарiвнi окуляри ми  їй,  звичайно,  нiчого  не
сказали. Ми ж домовились не говорити нiкому.
     Нас чекала ще одна несподiванка - ми виявили у  своїх  кишенях  по  двi
шоколадки - "Театральних". Коли дивна артистка Маргарита Степанiвна  встигла
засунути їх нам у кишенi - хтозна... По однiй шоколадцi ми дали Ритцi.  Вона
мало не заплакала вiд розчулення. Вона ж так любить солодке!..
     Ми хотiли того ж дня  подякувати  за  шоколадки  Маргаритi  Степанiвнi.
Шукали-шукали той двiр i тi вiзерунчастi дверi, але так i не знайшли.
     - Що ж ти хотiв, - сказав я Ромцi, - чудеса - вони i є чудеса!..


                               ПРИГОДА ТРЕТЯ
                     Дiд Мороз у пiдвалi. Ковалi щастя.

     Все-таки Ромка був лiдером. А душа лiдера прагне лiдерства, першостi. I
якось Ромка менi сказав:
     - Слухай, їжачку, чарiвнi окуляри завжди когось виручають. Спершу мене,
тодi Ритку... Вони добрi. Це факт! Просто так вони не дiють. Я б  хотiв  теж
скористатися з них.
     - А хто тобi заважає? - знизав плечима я.
     - Ти! - сказав Ромка.
     - Тю! Яким це чином?
     - Бо вони весь час до тебе потрапляють.
     - Що ж я можу зробити?
     - Треба, щоб з тобою щось сталося.
     - Що?
     - Треба,  щоб  ти  втрапив  у  якусь  халепу...  Тодi  чарiвнi  окуляри
допоможуть менi тебе врятувати.
     - Що ж зi мною повинно статися?
     - Якась страшна небезпека.
     - Тю!
     - Обов'язково! Щоб я мусив тебе рятувати.
     - У яку ж халепу ти пропонуєш менi втрапити?
     - Ну... провались у каналiзацiйний люк абощо...
     - Нi! У каналiзацiйний люк провалюйся ти!.. Я не хочу! Категорично!
     - Ну, я ж сказав для прикладу, - скривився Ромка. - Я ж сказав "абощо".
Придумай сам. Ти ж менi ДРУГ?
     - Друг! - сказав я.
     - То  ти  для  друга  не  можеш  собi  зробити  якусь   неприємнiсть...
тимчасову?
     - Досить дивний вияв дружби - провалюватись у каналiзацiйний люк...
     - Ну я ж  сказав  -  не  наполягаю  я  на  провалюваннi  обов'язково  у
каналiзацiйний люк, якщо ти такий бридливий. Можна провалитися у щось  iнше.
В ополонку, наприклад. Зараз якраз зима. Новий рiк скоро.
     - Спасибi тобi у шапочку! Хочеш, щоб я Новий рiк у лiкарнi зустрiчав? У
мене  вже  таке  було.  Позаторiк,  коли  я  снiговика  лiпив,   розпарився,
застудився i крупозне запалення легенiв пiдхопив. Двостороннє! Ледь дуба  не
врiзав. Провалюватися в ополонку не буду! Категорично!
     - От ти ж, їй-богу! - спересердя махнув рукою Ромка.  -  Ну,  сам,  сам
придумай щось! Ти ж хлопець з  фантазiєю.  Ну,  я  тебе  прошу!  Придумай!..
Тiльки, щоб було небезпечно. Щоб я мусив тебе рятувати. Зроби, їжачку!..  Ти
ж менi друг!
     Я зiтхнув. Коли такi слова каже лiдер класу, з яким усi  хлопцi  мрiють
дружити i який ще недавно не звертав на мене анiякiсiнької уваги, а  якщо  й
звертав,  то  тiльки  щоб  посмiятися,  покепкувати,  -  хiба  мiг  я   йому
вiдмовити?..
     - Я побiжу до скверика, де  ми  бачили  на  лавцi  окуляри,  якi  потiм
зникають, а ти давай - роби собi небезпеку! - вже весело сказав Ромка.
     - Ну й задав ти менi задачу! - почухав я потилицю.
     - Давай-давай! I не барись! Бо я змерзну там у скверику. Бачиш - мороз!
Ще й вiтер. Давай! - I Ромка побiг до скверика.
     А я вийшов у двiр i став озиратися й мiркувати. Яку  ж  менi  небезпеку
собi зробити, щоб Ромка мене врятував?.. На трансформаторну  будку  лiзти  -
неоригiнально. Вже було. Саме  з  трансформаторної  будки  знiмав  я  Ромку.
Послизнутися й гепнутися головою у якомусь  закапелку,  щоб  нiхто  мене  до
приходу  Ромки  не  побачив...  Ризиковано.  А  як  дуже  заб'юся  i  втрачу
притомнiсть?.. У мене  вже  таке  було.  Я  колись  на  перилах  у  пiд'їздi
з'їжджав, упав, голову розквасив - довелося "швидку" викликати...  Так  тодi
хоч хлопцi були, побiгли матерi сказали - вона "швидку" викликала.  А  тепер
тiльки на Ромку надiя. А як  вiн  забариться  або  й  взагалi  йому  чарiвнi
окуляри не  трапляться  -  дуба  ж  врiзати  можу...  Нi!  Треба  щось  iнше
придумувати... I раптом я побачив вiдчиненi дверi пiдвалу. У  нашому  новому
дев'ятиповерховому будинку у пiдвалi бойлерна, а також комiрчини для кожного
мешканця (тобто для кожної квартири), щоб  зберiгати,  кому  що  треба  або,
навпаки, кому що не треба (у квартирi заважає):  влiтку  -  санчата,  лижви,
взимку - лiтнє причандалля: надувнi човни,  риболовнi  снастi  тощо.  Або  й
рiзнi поламанi речi, якi викидати  шкода.  Дехто  навiть  картоплю,  моркву,
буряки, з дачi привезенi, зберiгає...
     "О! - подумав я. - Сховаюсь у пiдвалi! Пiдверну ногу - наче  ходити  не
можу. Тiльки не дуже - не калiчитися ж по-справжньому  через  те,  що  Ромцi
забандюрилося мене  рятувати  за  допомогою  чарiвних  окулярiв".  Зайшов  у
пiдвал, спустився сходами вниз. I  тiльки  завернув  за  рiг  (щоб  зайти  у
коридор, де комiрчини), аж раптом почув, як нагорi брязнули залiзнi дверi  i
клацнув замок. "Ой! - тенькнуло у мене  в  животi.  -  Це  ж  хтось  замкнув
дверi!" Кинувся я сходами нагору - так i  є!  Дверi  були  замкненi.  Видно,
хтось iз мешканцiв або двiрничка, що були у пiдвалi, спершу забули  замкнути
дверi, а тодi повернулися i замкнули. Оце номер! Спершу я злякався,  а  тодi
подумав: "А чого  лякатися?  Якраз  те,  що  треба.  I  ногу  пiдвертати  не
доведеться. Якщо Ромка одержить чарiвнi окуляри, якщо вони  потраплять  йому
на нiс, вiн побачить, де я, побiжить додому (у  нас  у  кожного  мешканця  є
ключi вiд пiдвалу), вiзьме ключi й визволить мене. А якщо, не  дай  Боже,  у
Ромки з чарiвними окулярами нiчого не вийде, теж не бiда, - я  забарабаню  у
дверi, хтось же ж таки почує i визволить мене. Отже, нiчого страшного. Що ж,
буду чекати... I тут несподiвано з пiдвалу залунала пiсня:

                     З Новим роком всiх вiтаю!
                     Щастя, радостi бажаю!
                     Всiх вiтаю, всiх вiншую
                     I щастинки-золотинки,
                     Щастя-радостi хвилинки
                     Всiм дарую! Всiм дарую!

     Я завмер. Що таке?! Хто це там спiває?! Я обережно навшпиньках пiдiйшов
до рогу i зазирнув у коридор пiдвалу, де  були  комiрчини.  Дверi  комiрчини
тринадцятої квартири були вiдчиненi - там горiло яскраве свiтло. Я чув, що у
тринадцяту квартиру переїхав якийсь дядечко. Але  я  його  ще  не  бачив.  Я
пiдiйшов ближче i зазирнув у комiрчину. Там, на старому крiслi з обдертою на
бильцях шкiрою, сидiв... Дiд Мороз. У бiлiй ватянiй шапцi з червоним верхом,
у бiлiй марлевiй шубi, отороченiй знову ж таки ватою, з наклеєними вусами  й
бородою, з нафарбованим носом i щоками - звичайний собi Дiд Мороз,  якi  ото
ходять  у  школи  та  дитсадки  на  новорiчнi  ялинки.  Одне   тiльки   було
незвичайно - Дiд Мороз був в окулярах! Я ще нiколи не бачив Дiдiв Морозiв  в
окулярах. У кутку комiрчини стояло  велике  трiснуте  дзеркало  в  порепанiй
дерев'янiй рамi. А на пiддзеркальнику -  маленька  ялинка,  на  гiлках  якої
горiли рiзноколiрнi свiчки. Але дивно - не лише свiчки, а й  вогники  свiчок
були рiзноколiрнi: синi, зеленi, червонi, голубi... Я нiколи ранiше не бачив
свiчок з рiзноколiрними вогнями. Лампочки бувають кольоровими, але це ж були
не  лампочки,  а  вогники...  А  в  iншому  кутку  комiрчини  стояв  великий
старовинний годинник з довгим золотим маятником, що  неквапливо  гойдався  з
боку в бiк, хрипло цокаючи... Дiд  Мороз  раптом  побачив  мене  i  привiтно
усмiхнувся:
     - О! Здоров, Васю!
     - А... а звiдки ви знаєте, як мене звуть? - здивувався я.
     - Ображаєш! Як це я можу не знати такого знаменитого сусiду?..
     - Чим же я знаменитий?
     - Сам знаєш! - пiдморгнув менi Дiд Мороз.
     - А-а... бо рудий.
     - Не тiльки!..
     - А... а ви хто? Артист?
     - Знову ображаєш!.. Не артист! Дiд Мороз я! Не бачиш хiба?
     - Ну, ви ж не справжнiй. I шапка з вати,  i  шуба  марлева.  I  вуса  й
борода наклеєнi. I нiс, щоки нафарбованi. I - в окулярах!.. Справжнiх  Дiдiв
Морозiв в окулярах не буває.
     - А ти справжнiх Дiдiв Морозiв бачив коли-небудь?
     - Н-ну... не бачив, - змушений був признатися я.
     - А  як  не  бачив,  то  чого  мене  ображаєш?..  А  окуляри   в   мене
незвичайнi!..
     - Ча... чарiвнi?!
     Я завмер. Невже знову не Ромцi, а менi попалися чарiвнi  окуляри?..  Як
же вiн мене тепер визволить?!
     - А що ви робите тут, у нашому пiдвалi, як ви справжнiй  Дiд  Мороз?  -
спитав я.
     - От бачиш -  у  кутку  стоїть  годинник.  Вiн  у  мене  теж  чарiвний,
незвичайний. У ньому працюють Ковалi Щастя - брати-близнюки  Майстер  Тiк  i
Майстер Так  -  кують  людям  щасливий  час,  хвилинки-щастинки-золотинки...
Дивись! - Дiд Мороз змахнув рукою - i над циферблатом старовинного годинника
враз розчинилися дверцята, i я побачив двох  маленьких  ковалiв  у  червоних
фартушках, що у  такт  маятнику  цокали  золотими  молоточками  по  золотому
ковадлу.
     - Ой! Як здорово! - вигукнув я.
     - Жаль, що ти не чуєш,  як  вони  спiвають.  Бо  в  них  дуже  тоненькi
голосочки. Ну нiчого, я тобi за них заспiваю! - i Дiд Мороз заспiвав:

                     - Ми - Щастя Ковалi,
                     Єдинi на Землi!
                     Куєм щасливий час
                     Для всiх, для всiх для вас!
                     Тiк-так! Тiк-так!
                     Тiк-так! Тiк-так!
                     Тiк-так! - i є хвилинка,
                     Щастинка-золотинка!..
                     Працюємо невтомно ми,
                     Щоб ви були щасливими...

     Закiнчивши спiвати, Дiд Мороз сказав:
     - От я тi щастинки-золотинки й розкладаю по новорiчних подарунках,  щоб
дiти були щасливими... Але найщасливiша хвилина буває тодi, коли  ти  зробив
комусь добро таємно, так, щоб вiн не знав, хто це йому  зробив.  А  коли  це
зробити перед Новим роком, то весь наступний рiк буде для  тебе  щасливим...
Але, я бачу, щось тебе бентежить, непокоїть... Що таке?
     Я зiтхнув i махнув рукою:
     - Та!.. Ромка, мiй друг, чекає у скверику на чарiвнi окуляри... А  вони
знову менi попалися.
     - А нащо йому чарiвнi окуляри? - спитав Дiд Мороз.
     - Вiн мусить крiзь них побачити мене i визволити... Бо хтось же замкнув
дверi пiдвалу. Вiн i вас тодi визволить...
     - А вiн хороший хлопець?
     - Лiдер нашого класу. Хiба лiдери бувають поганими хлопцями?
     - Ну, тодi треба йому допомогти! -  усмiхнувся  Дiд  Мороз.  I  враз  я
побачив, що окуляри з носа Дiда  Мороза  зникли...  I  тут  зазвучала  гарна
музика i все попливло в  мене  перед  очима...  Скiльки  це  тривало,  я  не
пам'ятаю. Та раптом я почув голос Ромки, що кликав мене:
     - Васю! Їжачку!.. Васю!..
     Я кинувся до сходiв i побачив у розчинених дверях  пiдвалу  Ромку.  Вiн
збiг до мене униз:
     - О! Ти таки тут!.. От здорово!.. А я стояв у скверику, i раптом у мене
на носi опинилися окуляри... I я побачив тебе в пiдвалi. I ще  якогось  Дiда
Мороза побачив.
     - Ходiмо, я тебе з  ним  познайомлю!  Вiн  з  тринадцятої  квартири!  -
вигукнув я.
     Ми завернули за рiг у коридор пiдвалу...  Дверi  комiрчини  тринадцятої
квартири були замкненi. I на них висiв великий золотавий замок.
     - Тю! А де ж той Дiд Мороз?! - здивовано спитав Ромка.
     - I вiн же нiяк не мiг прослизнути повз нас. А iншого виходу з  пiдвалу
нема, - сказав я.
     - Не iнакше, як у нас  у  тринадцятiй  квартирi  оселився  чарiвник,  -
сказав Ромка.
     Я розповiв Ромцi все про дивного Дiда Мороза, про чарiвний  годинник  з
Ковалями Щастя,  про  хвилинки-щастинки-золотинки  i  про  те,  якi  хвилини
бувають найщасливiшими, особливо перед Новим роком...
     - А що?!  -  вигукнув  Ромка.  -  Давай  для  iнтересу  зробимо  комусь
несподiване таємне добро!
     Ми думали-думали i придумали - засунули у рюкзак нашої  першої  красунi
Ритки Скрипаль двi цукерищi "Гулiвер" - вiд кожного по цукерищi. Вона ж  так
любить солодке!.. А ще засунули у рюкзак Льонi Кучеренку двi пачечки чипсiв.
Вiн їх теж страшенно любить, але нечасто може  собi  купити,  позаяк  батьки
його не дуже крутi, прямо скажемо.
     Пiсля отих чипсiв Ромка сказав:
     - Ти знаєш, а воно таки приємно - робить добро таємно!.. Ха-ха!  Навiть
у риму вийшло!..
     Того ж дня ми намагалися  законтактувати  (або,  як  каже  моя  бабуся,
"закомпанiрувати")  з  дядечком  з  тринадцятої  квартири.  Але  сусiди  нам
сказали,  що  вiн  уже  три  днi  перебуває  в  закордонному  вiдрядженнi  у
Сполучених Штатах Америки.
     Хто ж тодi був у пiдвалi?
     Дивина та й годi!


                              ПРИГОДА ЧЕТВЕРТА
                           Двiрничка-чарiвничка.

     - Слухай, їжачку, - сказав якось Ромка.  -  Ми  з  тобою  двоє  дурнiв!
Йолопи ми з тобою!
     - Чого це?! - пхикнув я. - Я себе дурнем не вважаю. I  йолопом  теж.  I
тебе не вважаю.
     - А я вважаю! I себе, i тебе!
     - На якiй це пiдставi? - поцiкавився я.
     - На тiй пiдставi, що тричi вже  скористалися  з  чарiвних  окулярiв  i
жодного разу не спробували затримати їх у себе!
     - А як ми могли це зробити, коли вони весь час зникають?
     - Ну, хоча б попросити! У того ж таки Дiда Мороза! Або у тiєї  артистки
Маргарити Степанiвни! Вона ж добра. Шоколадки нам дала...
     - Ну, ми ж їх шукали пiсля того, але не знайшли, - зiтхнув я.
     - Погано шукали!.. Ти уявляєш, якi можливостi в нас  були  б,  якби  ми
мали чарiвнi окуляри!
     - Якi?
     Ромка глянув на мене, як на хворого:
     - Чи ти придурюєшся, чи справдi лопух?.. Чарiвнi окуляри ж  все-таки!..
Все бачать!.. Ми ж можемо у супер-лото такий джек-пот зiрвати! Мiльйон, а то
й бiльше!
     - Ну, це ж... це ж нечесно!
     - Та ну тебе! Моралiст знайшовся!  Папа  Римський!..  -  Ромка  почухав
потилицю. - А... а скарб шукати - це ж чесно.
     - Ну... чесно, - змушений був погодитись я.
     - А ще... ми могли б злодiїв ловити. Це вже супер-чесно!
     - Але як же дiстати тi окуляри?
     - Попросити гарненько! Попросити! Кажу ж, вона добра, та артистка!
     - Ну, де ж її шукати?! Де?! Ми ж майже всi подвiр'я у районi обiйшли!
     - Сам же  кажеш  "майже"!  А  треба  обiйти  всi-всi  подвiр'я!  Заради
чарiвних окулярiв я на все готовий!
     Треба вiддати Ромцi належне  -  хлопець  вiн  упертий,  настирливий.  I
самолюбний. Вiдступати не любить. Що й казати - справжнiй лiдер...
     I ми пiшли на пошуки.
     - Ти, головне, не гарячкуй! Не поспiшай! - говорив Ромка кожного  разу,
коли ми виходили з чергового подвiр'я, не знайшовши того, що шукали.
     - А я й не гарячкую! - казав  я,  все  менше  вiрячи,  що  ми  знайдемо
Маргариту Степанiвну.  Ми  вже  обiйшли  дванадцять  подвiр'їв  i  зайшли  у
тринадцяте.
     - Ой, їжачку, оно тi дверi вiзерунчастi! -  раптом  вигукнув  Ромка.  I
справдi, у тринадцятому подвiр'ї ми натрапили на знайомi вiзерунчастi  дверi
Маргарити Степанiвни.
     - Дзвони! - сказав Ромка.
     - А чого я?!
     - Бо ти їй бiльше сподобався. I руку вона тобi,  а  не  менi  на  плече
поклала, як ми її додому вели. I чарiвнi окуляри тобi,  а  не  менi  на  нiс
потрапили. Дзвони!
     Я натиснув на кнопку дзвоника. Та всерединi не  задзвонило.  Я  ще  раз
натиснув, з усiєї сили - нi звуку...
     - Давай стукай! Мабуть, дзвоник не працює, - сказав Ромка.
     Я постукав. Спершу обережно,  потiм  дужче.  Ромка  теж  забарабанив  у
дверi.
     I раптом позад нас почулося:
     - А чого це ви дверi ламаєте?!
     Ми рвучко обернулися.
     Позад нас з мiтлою в руках  стояла  тiтонька  (певно,  двiрничка)  -  у
нейлоновiй  синiй  куртцi,  у  картатiй  хустцi  й  у  темних  сонцезахисних
окулярах.
     - Що вам тут треба?! - суворо спитала тiтонька.
     - А... а ми до Маргарити Степанiвни... - розгублено пробелькотiв Ромка.
     - До якої ще Маргарити Степанiвни? - так само суворо спитала двiрничка.
     - До... до артистки! - тоненьким, не своїм голосом пискнув я.
     - Пенсiонерки! Що у Театрi юного глядача працювала!  бадьорiше  докинув
Ромка.
     - А-а... До артистки... Що за квартиру не  платить...  Заборгувала  Бог
зна скiльки! За електрику, за гарячу воду  вперто  не  платить!..  Нема  її.
Ховається десь. Нiкому не вiдчиняє. Я їй вiзовки нiяк не вручу. А нащо  вона
вам? Ви що - її родичi?
     Ми з Ромкою перезирнулися.
     - Н-нi... Н-не родичi! - сказав Ромка.
     - Ми... ми її колишнi глядачi, - промимрив я.
     - Тiльки не брешiть!.. Її  колишнi  глядачi  давно  повиростали!..  Хто
бiзнесменом став, хто депутатом... а хто й злодiєм - у тюрмi сидить. Що  вам
вiд неї треба, панове?
     Оте "панове" мене насторожило.  "Ой,  здається,  це  вона  -  Маргарита
Степанiвна! П'єсу грає!" - майнула думка. Я глянув на Ромку - по-моєму,  вiн
теж про це подумав.
     - Ми... хотiли подякувати за шоколадки, - сказав Ромка.
     - Неправда! Неправда! - вигукнула двiрничка. - Ану  подивiться  менi  в
очi!
     - Так... так у вас же ж темнi окуляри! - сказав Ромка.
     - О!  Вас  цiкавлять  окуляри!  -  вигукнула  двiрничка.  Ми  з  Ромкою
перезирнулися, - авжеж, схоже, що це вона.
     - Маргарито Степанiвно, це ж ви?! - спитав Ромка, пильно вдивляючись  у
неї.
     I раптом двiрничка войовничо змахнула мiтлою i заспiвала:

             - Двiрничка я! Двiрничка я! Двiрничка!
             Ядвiга Станiславiвна Ягодська!
             Ядвiга я! Скорочено - Яга!
             Нiс гачкуватий, костяна нога...
             Сусiди кажуть: я - Баба Яга!
             Вдень мiтлою пiдмiтаю,
             А вночi на нiй лiтаю...
             Неправда це! Неправда це! Ага!
             Не Баба я, не Баба я Яга!
             Двiрничка я! Двiрничка я! Двiрничка!
             Ну, може, трохи-трохи чарiвничка
             Ядвiга Станiславiвна Ягодська!..

     - Маргарито Степанiвно, ну це ж ви! - вигукнув Ромка.
     - Ви ж i тодi спiвали! - пiдхопив я. - Ви дуже переконливо зiграли роль
Ядвiги Станiславiвни.
     - Ох, не дратуйте мене! - розсердилася Ядвiга Станiславiвна. - Нiяка  я
не артистка! I не подякувати ви прийшли за шоколадки, а по  чарiвнi  окуляри
прийшли!.. Як скажете правду, може, я вам допоможу.
     Ми з Ромкою знову перезирнулися, - може, й справдi, у цьому дворi  живе
не одна, а двi чарiвницi...
     - Ну... ну, правда, - зiтхнув Ромка.
     - А як ви можете нам допомогти? - спитав я.
     - Чарiвнi окуляри подарую! Кожному!
     У мене аж дух перехопило:
     - Серйозно?!
     - Я ж сказала - чарiвничка я! Ходiмте!
     - Куди? - прохопився Ромка.
     - Не закудикуй!
     I двiрничка-чарiвничка повела нас у  пiдвал,  трохи  схожий  на  пiдвал
нашого будинку. Тiльки там не було комiрчин для мешканцiв. Вона завела нас у
якусь невелику кiмнату, зовсiм порожню -  тiльки  в  кутку  стояли  вiдро  i
швабра.  Двiрничка  нахилилася,  дiстала  з  вiдра  двi  пари   окулярiв   i
простягнула нам:
     - Будь ласка!
     - А чого вони темнi? - здивовано спитав Ромка.
     - А хто сказав, що чарiвнi окуляри мусять бути  свiтлими?  -  здвигнула
плечима Ядвiга Станiславiвна.
     - Ну... ранiше ж були свiтлими, - сказав я.
     - То було ранiше, а це тепер!.. Або берiть, або йдiть звiдси! - сердито
мовила двiрничка.
     Ми взяли окуляри i надягли. I  враз  перед  очима  стало  темно,  як  у
горобину нiч.
     - Їжачку! Ти щось бачиш? - спитав Ромка.
     - Нiчогiсiнько! А ти? - спитав я.
     - I я! Абсолютно! - сказав Ромка.
     - Ото,  щоб  не  були  такими  розумними!  -   почувся   голос   Ядвiги
Станiславiвни. - Посидьте у темрявi й подумайте над  своєю  поведiнкою!  Гуд
бай! Ха-ха-ха!
     Смiх двiрнички-чарiвнички почав вiддалятися i вщух - видно, вона  пiшла
з пiдвалу.
     Я спробував зняти чорнi окуляри, але вони наче приросли до перенiсся  й
до вух.
     - Ой, їжачку! Я не можу зняти окуляри! - вигукнув Ромка.
     - I я! - сказав я. - Давай навпомацки вибиратися з пiдвалу!
     - Давай! - сказав Ромка. I через якусь хвилину мовив:
     - Слухай, я не можу намацати дверей!
     - I я!
     - Давай мацати стiни - я лiворуч, ти праворуч! - сказав Ромка.
     Ми розiйшлися, мацаючи стiни. I незабаром зiштовхнулися...
     - Тю! - сказав я. - Де ж дверi?! Дверей нема! Куди вони подiлися?!
     - Цить! - раптом тихо сказав Ромка. - Я чую за стiною якiсь голоси!
     Я  затамував  подих  i  прислухався.  Але  не  почув  нiчого  -   якесь
нерозбiрливе харамаркання.
     - Ти щось чуєш? - пошепки спитав я Ромку.
     - Ага!..  Це  якiсь  злодiї!  Вони  кажуть,  що  збираються  "замочити"
щасливчика, що зiрвав джек-пот у супер-лото! I одiбрати грошi!  -  гарячково
зашепотiв Ромка. - Ой! Вони почули нашi голоси i намiряються йти сюди!
     У мене похололо в животi.
     - Не бiйся! Дверей же нема. Як вони  зайдуть?  -  намагався  заспокоїти
мене Ромка. Я зiтхнув:
     - Ех, Ромко!  Даремно  ти  зазiхнув  на  чарiвнi  окуляри,  захотiв  їх
приватизувати!.. От нас двiрничка-чарiвничка й покарала!..
     - Я вже й сам про це подумав! - теж  зiтхнув  Ромка.  -  Якби  я  знав!
Каюсь!
     I тiльки Ромка сказав оте "каюсь!", як  все  закрутилося,  закрутилося,
закрутилося i ми  опинилися  у  скверику,  звiдки  почали  пошуки  Маргарити
Степанiвни. Нiяких темних окулярiв на нас не було.
     - Ху-у! Слава Богу! - полегшено зiтхнув Ромка. - Ну й пригода!
     Ми вирiшили бiльше не спокушати  долю  i  не  робити  спроб  заволодiти
чарiвними окулярами.
     Але доля сама вирiшила продовжити нашi контакти з чарiвними  окулярами.
Та про це в наступнiй, п'ятiй, пригодi.


                               ПРИГОДА П'ЯТА
                                Суд у цирку.

     У нашому класi з'явився новачок -  Рудик  Руденко.  Важко  було  знайти
когось, чиє iм'я i прiзвище так би його характеризували. Рудик  Руденко  був
рудий, як жар, ще рудiший за мене, бо такого веснянкуватого я ще  нiколи  не
бачив. I обличчя, i шия, i руки - все було у рудому ластовиннi.
     Ромка як побачив Рудика - аж присiв вiд захвату. До того ж Рудик був ще
й в окулярах. I це робило його ще кумеднiшим.
     - Оце персонаж! Ха-ха-ха! - зареготав Ромка. - Ти, їжачку, тепер сиди й
не висовуйся. Ти порiвняно з ним блiдий блондин... Я таких рудих i  в  цирку
не бачив. Ха-ха-ха!..
     Дивно, але, крiм мене й Ромки,  на  рудого  новачка  не  звернув  уваги
нiхто - наче його  й  не  було...  Я,  звичайно,  поставився  до  Рудика  iз
спiвчуттям - сам же  рудий...  А  от  Ромка  розперезався,  як  нiколи.  Вiн
пританцьовував i виспiвував:
     - Дiд рудий, баба руда! Тато рудий, мама руда!..
     Я намагався його вгамувати:
     - Перестань, Ромко! Перестань!
     Але вiн не вгавав:
     - Одчепись! Я ж не на тебе! Ти  мiй  друг.  А  з  iншого  я  можу  собi
дозволити посмiятися. Що ж, менi вже взагалi заборонено смiятися? Позбавляєш
мене прав людини! Подам на тебе в Мiжнародний суд!
     До речi, Рудик, здається, не ображався на Ромку. Вiн  тiльки  мовчки  i
якось загадково усмiхався. I раз у раз махав рукою: мовляв, хай собi глузує,
менi байдуже!.. Чим бiльше я дивився на рудого новачка, тим бiльше вiн  менi
когось нагадував, а кого - не мiг збагнути. I в усмiшцi його було щось таке,
наче вiн про нас з Ромкою щось знає,  але  не  хоче  сказати...  На  перервi
новачок кудись зник, залишивши на партi свої окуляри. I коли ми наблизилися,
то побачили, що на партi лежать двi  пари  однаковiсiньких  окулярiв.  Ми  з
Ромкою здивовано перезирнулися, i нашi руки самi потяглися до тих  окулярiв.
Ми начепили їх одночасно, в одну й ту ж мить...
     - Ой, їжачку! Куди ми потрапили?! - вигукнув Ромка.
     - Не знаю! - вигукнув я. Бо й справдi, ми раптом  потрапили  на  вулицю
якогось дивного мiста. Тротуаром повз нас iшли перехожi.  I  всi  вони  були
рудi - геть-чисто всi. З якогось пiдворiття вибiг собака - яскраво-рудий. На
пiдвiконнi сидiла  кицька  -  теж  яскраво-руда.  Але  це  ще  було  начебто
нормально. Та от на деревi закаркали ворони - теж яскраво-рудi. Це було щось
неймовiрне.
     I раптом до нас пiдiйшов наш новачок Рудик  Руденко.  Тобто  не  зовсiм
Рудик, бо це був дорослий дядечко, але абсолютно схожий  на  Рудика  -  наче
хлопець вмить вирiс i став дорослим.
     - Здрастуйте, панове! Вiтаю вас у чарiвному мiстi Рудоградi! Як  вам  у
нас подобається? - сказав Руденко.
     - Нi-нiчого... Тiльки трохи дивно, - сказав я.
     - А вам, пане Романе? - звернувся до Ромки Руденко.
     - Н-не з-знаю... - знизав плечима Ромка.
     - Правильно! Бо вас чекає покарання. За те, що ви дражнили рудих.
     - Яке по-покарання? - розгубився Ромка.
     - Яке призначить суд.
     - Я-який суд?
     - Верховний суд Рудих. А до цього доведеться побути в ув'язненнi.
     I раптом Ромку наче засмоктало якимсь могутнiм пилососом  -  вiн  почав
задкувати, задкувати, безсило розмахуючи руками, i зник за рогом.
     - Куди... куди ви його запроторили?! - вигукнув я.
     - Я ж сказав - до суду мусить побути в  ув'язненнi,  -  спокiйно  мовив
Руденко. - Всi, хто ображає рудих, мусять  бути  покаранi.  Вiн  i  тебе  ж,
мабуть, дражнив?
     - Колись! Але тепер ми друзi... А коли вiдбудеться суд?
     - Може, завтра. А може, й зараз... Як вирiшить дирекцiя цирку.
     - Якого цирку?! - здивувався я.
     - А в нас суд вiдбувається в цирку, пiд час циркової вистави. I  судять
винного глядачi. У нас найдемократичнiший у свiтi суд.
     - А до чого Ромку можуть засудити?
     - Не знаю. Зважаючи на серйознiсть провини.
     - От же, їй-богу! - зiтхнув я.
     - Ну, не переживай! Не переживай! Ми,  рудi,  не-жорстокi,  немстивi...
Але провчити треба!
     - А не можна пришвидшити цей суд? Ми  сьогоднi  в  кiно  збиралися,  на
"Володаря кiлець". За Толкiєном...
     - Ну, я спробую  зателефонувати,  -  сказав  Руденко,  витяг  з  кишенi
мобiльник i набрав номер. - Алло! Цирк?.. Це Рудольфо!.. Я щойно надiслав до
вас одного брюнета, Ромку Черняка. Чи можна суд над ним пришвидшити?.. Що?..
Дякую! Дякую! Зараз  будемо!..  От  бачиш,  наше  прохання  задоволено.  Суд
вiдбудеться зараз. Твiй Ромка вже у лев'ячiй клiтцi.
     - У лев'ячiй клiтцi?! Так це ж небезпечно!
     - Не бiйся! Леви у нас дресированi. До того ж, вони рудi, як i ми  всi.
А я ж сказав - всi рудi добрi. Ходiмо!
     I  ми  пiшли  мiстом.  Всi  зустрiчнi  привiтно  вiталися  з  Руденком.
Обганяючи нас, пробiгла зграя рудих хлопчикiв i дiвчаток.
     - У цирк поспiшають! Суддi! - усмiхнувся Руденко. Незабаром ми пiдiйшли
до величезного  палацу,  що  височiв  посеред  просторої  площi.  На  фасадi
здоровенницькими лiтерами було написано: ЦИРК. Звiдусюди до цирку  поспiшала
руда дiтлашня у супроводi рудих дiдусiв та бабусь, тат  i  мам.  Бiля  входу
юрмилося чимало людей. Але всi розступилися, даючи  нам  дорогу.  Майже  всi
мiсця були зайнятi, але в центрi першого ряду лишалося два вiльних мiсця. Ми
пройшли туди й сiли. Минуло кiлька хвилин, продзвенiв третiй дзвiнок, верхнє
свiтло погасло; прожектори освiтили арену. Заграла музика...
     - Пробач, Васю, мушу йти на арену, - сказав Руденко.
     - А ви що - працюєте в цирку? - здивовано спитав я.
     - Авжеж! Я - клоун-фокусник Рудольфо! - сказав вiн, скинув пiджак,  пiд
яким виявився барвистий клоунський одяг, перескочив через бар'єр на арену  i
змахнув руками, вiтаючи публiку. Всi зааплодували.
     Гучним цирковим голосом Рудольфо виголосив:

                     - Джентельмени! Дiти! Дами!
                     Першим номером програми
                     Будемо судити тих,
                     Хто насмiлився дражнити нас,
                     Рудих!

     Музика заграла марш. I враз  згори,  з-пiд  темного  купола  цирку,  на
освiтлену арену опустилася величезна клiтка, в якiй  в  одному  кутку  сидiв
здоровенницький лев з яскраво-рудою гривою, а  в  другому  кутку  навпочiпки
зiщулився мiй нещасний, переляканий Ромка. Лев сердито гарчав, позираючи  на
Ромку, i гатив хвостом по пiдлозi клiтки. Менi навiть здалося, що я чую,  як
цокотять у Ромки з переляку зуби...
     - То що  будемо  робити,  Левко  Африкановичу?!  -  звернувся  до  лева
Рудольфо.
     Наче вiдповiдаючи, лев тричi прогарчав.
     - Ага! Ясно! Левко Африканович каже, що  цього  брюнета  треба  зробити
лисим. Що ж - справедливо!.. Айн! Цвай! Драй!.. - Рудольфо змахнув паличкою,
яка невiдомо як з'явилася в його руках, i чорне волосся  зникло  з  Ромчиної
голови. Ромка став лисий, як колiно. Мiй друг схопився обома руками за  лису
голову i кумедно роззявив рота... Публiка зареготала i заплескала в  долонi.
Ромка скривився i... заплакав.
     - Не плач, голубе! - спiвчутливо сказав Рудольфо. - Авжеж,  лисим  бути
погано. Ми тобi зараз повернемо волосся!.. Айн! Цвай! Драй!..
     Рудольфо знову змахнув паличкою, i з лисої Ромчиної голови почало рости
волосся... Але не чорне, а... яскраво-руде!..  Воно  росло  дуже  швидко,  i
незабаром на Ромчинi плечi вже спадала густа яскраво-руда  лев'яча  грива...
Публiка знову засмiялася i зааплодувала.
     - Не треба! Не треба!.. Я... я бiльше не буду!.. - вiдчайдушно закричав
Ромка.
     Я не мiг далi дивитися на Ромчинi страждання i вигукнув:
     - Припинiть! Припинiть! Вiн же кається! Вiн бiльше не буде!
     - Ну  що  ж!  -  сказав  Рудольфо.  -  На  перший  раз  прощаємо!   Але
попереджаємо - як буде вiн дражнитися, все може  повторитися!..  Айн!  Цвай!
Драй!
     Рудольфо змахнув паличкою,  все  закрутилося,  закрутилося  i...  ми  з
Ромкою знову опинилися в класi бiля парти, де сидiв  новачок.  Ми  були  без
окулярiв. Ромка обома руками тримався за  свою  чорну  чуприну,  все  ще  не
вiрячи, що в нього вже нема лев'ячої гриви.
     - Ху-у! - важко перевiв вiн подих. - Ну й приго-о-да!
     - Ото не треба було дражнитися! Я ж тебе попереджав! - сказав я.
     - Де ж хоч той новачок?  Я  вибачусь  перед  ним.  Ми  кинулись  шукати
Рудика. Але його нiде не було.
     - Слухай, - спитав Ромка в Ритки Скрипаль.  -  Ти  не  бачила  новачка,
Рудика Руденка?
     Ритка здивовано глянула на нас:
     - Якого новачка?! Нiякого новачка в нас в класi нема!..
     Ми з Ромкою перезирнулися.
     - Та... та то я пожартував! - сказав Ромка.
     - Дурнi у вас жарти! - пхикнула Ритка i повернулася до нас спиною.
     Надзвичайна все-таки штука - тi чарiвнi окуляри!..


                               ПРИГОДА ШОСТА
                           "Дипломат" з доларами.

     Пiсля  отого  суду,  у  рудоградському  цирку,  Ромка,  звичайно,  дуже
переживав. Вiн же був лiдер, а лiдери, як ви знаєте, дуже гордi й самолюбнi.
I хоч бачив той суд лише один я, а про нашi пригоди  з  чарiвними  окулярами
нiхто у класi не знав, Ромка тої  ганьби  не  мiг  забути.  Вiн  мусив  щось
придумати, щоб реабiлiтуватися передi мною.
     I от одного разу вiн сказав:
     - Слухай, їжа... - вiн затнувся, - ой, пробач, Ва... Васю!
     - Та називай мене їжачком, чого там, - махнув я рукою. - Ти ж  звик.  Я
не ображаюсь.
     - Так-от... Слухай, їжачку, пiсля отого суду у лев'ячiй клiтцi я  мiсця
собi не знаходжу! Ходжу як обпльований!
     - Розумiю... - зiтхнув я. - Але ж ти сам винен. Я  ж  тебе  попереджав.
Можу тiльки поспiвчувати...
     - Менi вiд твого спiвчуття не легше... Я б хотiв зробити  щось  таке...
таке...
     - Що?
     - Щось таке... щось таке... незвичайне! Типу геройського...
     - З вогню, з води витягти когось, чи що?
     - Та! -  махнув  рукою  Ромка.  -  Поки  тої  пожежi,  того  утопленика
дочекаєшся!.. Злочинця хочу затримати!
     - О! А де ж ти його вiзьмеш - злочинця?! - здивувався я.
     - А пам'ятаєш, як ми у тому пiдвалi були, за стiною балакали якiсь,  що
хочуть "замочити" щасливчика, котрий джек-пот зiрвав у суперлото?
     - Ну?
     - По-моєму, у них там, у пiдвалi, "явка" - "малина"...
     - А як ти їх затримаєш?
     - Ну, самi, звичайно,  не  затримаємо.  Але  якщо  впевнитися,  що  там
злодiї, можна простежити i тодi викликати мiлiцiю, спецназ абощо.
     Я зiтхнув:
     - По-моєму, ти щось таке придумав, що купи  не  держиться.  Нас  же  тi
злодiї як слiпих цуценят половлять i...
     - Як ти боїшся, я сам пiду! - перебив мене Ромка.
     - Нiчого я не боюсь, але...
     - Якщо iз злодiями  не  боротися,  вони  розкрадуть  усе  на  свiтi.  I
взагалi...
     - Боротися зi злодiями мусить мiлiцiя i спецназ, а не шмаркатi  пацани.
Це колись були у модi дiти-герої,  пiд  час  вiйни.  А  тепер  дiти  повиннi
вчитися.
     - А ну тебе! Говориш, як класна керiвничка Галина Михайлiвна. Не хочеш,
то я сам, без тебе пiду!.. Не можу я далi спокiйно жити пiсля того суду!
     - От який ти! У гарячому купаний, як каже мiй дiд Грицько.  То  коли  й
куди ти хочеш, щоб ми пiшли?
     - Наче  ти  сам   не   знаєш?   У   той   темний   пiдвал,   куди   нас
двiрничка-чарiвничка завела була.
     - Ну, ходiмо, спробуємо!.. Хоча я певен, що нiяких злодiїв там нема.
     - А я певен, що є. Це ж я чув їхнi голоси, а не ти.
     I ми пiшли. На цей раз ми  досить  легко  знайшли  той  двiр,  де  жила
незвичайна артистка Маргарита Степанiвна, яка (ми  були  впевненi  в  цьому)
прекрасно зiграла роль двiрнички-чарiвнички Ядвiги Станiславiвни  (скорочено
Яги), що ми її так i не впiзнали... Дверi у пiдвал  були  вiдчиненi,  i  ми,
обережно ступаючи, спустилися сходами вниз. Було моторошно, i  Ромка  стишив
голос:
     - Якщо зустрiнемо  двiрничку,  скажемо,  що  загубили  тодi  у  пiдвалi
авторучку абощо...
     - Знову ти на брехню  штовхаєш!  -  обурено  прошепотiв  я.  -  Скажемо
правду! Таким чарiвничкам брехати небезпечно.
     - Ну, добре-добре! Не кип'ятись! - примирливо прошепотiв Ромка.
     У пiдвалi було майже зовсiм  темно  -  лише  в  кiнцi  коридору  тьмяно
свiтилася запилюжена лампочка. Але Ромка передбачливо захопив лiхтарик.
     - Я голоси чув iз сусiдньої кiмнати! Звiдси! - сказав вiн,  присвiчуючи
дверi. Ромка обережно прочинив їх - вони були незамкненi. То була навiть  не
кiмната,  а  невеличка  комiрчина,  захаращена  рiзним  мотлохом  -  старими
картонними ящиками, драними мiшками  тощо.  Ромка  зачепив  колiном  один  з
ящикiв, ящик упав, i в  другому  ящику  пiд  мiшком  ми  побачили  новенький
шкiряний "дипломат"...
     - Ой! Що це?! - простягнув до нього руку Ромка.
     - Не чiпай! - прошепотiв я. Але Ромка вже схопив  "дипломат",  вiдчинив
i... раптом з "дипломата" посипалися на пiдлогу... долари!.. Ми  зацiпенiли.
Тiльки в американських бойовиках ми бачили стiльки грошей.
     - Ой! їжачку!.. Да-давай вiзьмемо хоч по одненькiй зелененькiй сотнi!
     - Та ти що?! - вигукнув я, забувши, що ми говорили пошепки.
     - Це... це ж краденi, не державнi!
     - От-от! - я знову перейшов на шепiт. - Якщо зараз  з'являться  злодiї,
во-вони нас повбивають!.. I взагалi...
     Збираючи похапцем з пiдлоги долари, Ромка мало не плакав:
     - Ех, їжачку! Такої нагоди не буде вже нiколи в життi!
     Я тiльки  мовчки  махав  рукою.  Ледве  ми  встигли  засунути  все,  що
розсипалося, у "дипломат", як  раптом  у  комiрчинi  спалахнуло  свiтло.  Ми
рвучко обернулися - у дверях стояла  тiтонька-мiлiцiонер  з  лейтенантськими
погонами.
     - Ну, здрастуйте, панове Циган i Свист! - весело сказала вона.
     Ми з Ромкою тiльки роти роззявили.
     - Який Ци-циган? - белькотнув Ромка. - Який Свист?!
     - Ну, не треба! Не треба! А то ще й справдi подумаю, що  це  не  ви!  -
Тiтонька-лейтенант витягла з кишенi маленький магнiтофон, увiмкнула, i  враз
ми почули свої голоси.
     - Слухай, Свисте, бакси заберемо завтра! - говорив Ромка.
     - А чому завтра? - спитав я.
     - Ти ж бачив, що за нами хвiст! Це, певно, хтось iз  "браткiв".  Хочуть
перехопити здобич, а нас "замочити".
     - Ну, Цигане, ти пiдозрiливий!
     - А в тебе, Свисте, вiтер у головi! Береженого Бог береже!
     - Пiзнаєте? - усмiхнулась тiтонька-лейтенант. - Вашi голоси?
     - С-схожi... - розгублено глянув на мене Ромка.
     - Але то не ми! Не ми! - тоненько писнув я.
     - I на доларах нема ваших вiдбиткiв пальцiв? - вже без усмiшки,  суворо
спитала мiлiцiонерша.
     Ми з Ромкою перезирнулися й похололи. Боже! Що ми наробили?!
     - М-ми випадково вiдкрили,  i  во-вони  розсипалися...  -  пробелькотiв
Ромка.
     - А що ви взагалi тут робите? Чого прийшли сюди?
     - Ми хо-хотiли злодiїв  спiймати...  -  Ромка  не  наважився  збрехати.
Тiтонька засмiялася:
     - Такого ще у моїй практицi не було - щоб злодiї ловили злодiїв!
     - Та ми не злодiї! - вигукнув я. - Ми чеснi хлопцi! От спитайте  хоч  в
артистки Маргарити Степанiвни, хоч у двiрнички Ядвiги Станiславiвни!
     - Вони нас знають! - пiдхопив Ромка. - Чесне слово! Чесне слово!
     I раптом тiтонька-лейтенант... заспiвала:

                     - У нас така традицiя -
                     Порушника мiлiцiя
                     Затримати повинна,
                     Якщо його провина
                     Доведена фактично,
                     Фактично i всебiчно,
                     Всебiчно обгрунтована
                     I запротокольована.

     - Отже,  я  вас  обох  мушу  зараз  одвезти  у  тюрму!  Це  було   щось
неймовiрне - щоб, затримуючи злочинцiв, мiлiцiя спiвала! I  раптом  тiтонька
усмiхнулася:
     - Та не бiйтесь, панове Романе i Васю! Я пожартувала!.. Я  ж  прекрасно
знаю, що ви не злочинцi, а чеснi  хлопцi.  I  це  я  все  начаклувала  -  iз
доларами, i з магнiтофоном - щоб перевiрити вас. Нечеснi обов'язково хоч  по
однiй сотнi зелененькiй схопили б...
     Я глянув на Ромку. Вiн густо почервонiв i опустив очi.
     - Невже ви мене ще не впiзнали? - усмiхнулася тiтонька-мiлiцiонер.
     - Я-Ядвiга Станiславiвна? - роззявив я рота.
     - Ага! Ага! Скорочено - Яга!
     - То ви, мабуть i Маргарита Степанiвна?
     - Авжеж! - вигукнула вона. - Я - вiдьма Маргарита, пiдступна i сердита.
     I враз ми побачили, що  замiсть  лейтенанта  мiлiцiї  спершу  з'явилася
перед нами двiрничка-чарiвничка, а за мить вона теж зникла,  а  замiсть  неї
з'явилася стара артистка Маргарита Степанiвна.
     - Я ж не забула, як ви мене провели додому, - сказала вона. - Добро  не
забувається. I тому я хочу вам подарувати чарiвнi окуляри. Ви ж  мрiяли  про
них? Правда?
     - М-мрiяли! - сказав Ромка.
     - Правда! - сказав я.
     - Але  мушу  вас  попередити,  -   мовила   Маргарита   Степанiвна.   -
Користуватися окулярами треба дуже обережно. Нiколи не використовуйте їх для
пустощiв або без потреби. Користуватися ними  можна  тiльки  для  серйозних,
добрих справ. Якщо ви порушите цю умову,  окуляри  одразу  зникнуть.  I  вже
назавжди...
     Маргарита Степанiвна зняла свої окуляри i простягнула менi. I коли я їх
узяв, у неї на носi опинилися ще однi окуляри. Вона зняла i їх i простягнула
Ромцi. I коли Ромка їх узяв, на носi Маргарити  Степанiвни  знову  з'явилися
окуляри.
     - А клоун-фокусник Рудольфо - хто вiн? - несмiливо спитав Ромка.
     - I Дiд Мороз, i дiдусь у скверику? - спитав я.
     - Це мiй чоловiк, Рудольф Андрiйович, який  справдi  працював  у  цирку
фокусником-iлюзiонiстом Рудольфо. Тепер, як i я, на пенсiї. Ми з  ним  разом
вчилися колись у школi чаклунiв. I оце чаклуємо потихеньку...
     - А ви що - розлучилися з ним? - спитав Ромка.
     - Чого це розлучилися?! - вигукнула Маргарита Степанiвна.
     - Ну, ви ж одна зараз живете.
     - Чого це одна?! - знову вигукнула Маргарита Степанiвна.
     - Ну, коли ж ми до вас заходили, його ж не було, - сказав уже я.
     - Правильно! Не було! Бо вiн у магазин пiшов по кефiр, по ковбасу i  по
сирки солодкi дитячi на вечерю. Думаєте, чарiвники їсти не хочуть?
     I враз Маргарита Степанiвна знову заспiвала пританцьовуючи:

                     - Люблять ча-рiв-ни-ки
                     Їсти дитячi сирки,
                     А на додачу, а на додачу
                     Ще й ковбасу дитячу!
                     Бо усi чарiвники
                     Зберiгають навiки
                     Вдачу дитячу,
                     Вдачу дитячу,
                     Вда-ачу дитя-ачу!..
                     А тепер, тепер прощайте
                     I про те, що я сказала,
                     Ви не забувайте!..

     I Маргарита Степанiвна зникла... Я глянув на ящик, де лежав  "дипломат"
з доларами, - вiн теж зник...
     - Ну, ситуацiя! - розгублено промовив Ромка. - Тримати в руках  чарiвнi
окуляри i не мати змоги одразу зазирнути в них!
     - Ховай швидше! - вигукнув я. - I не спокушай нi себе, нi мене!..
     - Я-то сховаю, - зiтхнув Ромка. - Але... Хоч би щось сталося, щоб з них
скористатися!..
     - Станеться-станеться, не хвилюйся! - запевнив я.
     I воно таки сталося... Та про це вже в наступнiй, сьомiй, пригодi.


                               ПРИГОДА СЬОМА
                 Георгiй Васильович i Миколай Чудотворець.

     Пiсля того як ми  одержали  вiд  чарiвницi-артистки  по  парi  чарiвних
окулярiв, ми втратили спокiй.  Я  ще  якось  тримався,  а  Ромка  просто  не
знаходив собi мiсця вiд нетерплячки. Хлопець вiн був дуже гарячий.
     - Ранiше моя бабуся весь час щось губила - то  окуляри,  то  ножицi,  -
зiтхав Ромка. - А тепер - нi-чо-гi-сiнь-ко!
     - I моя окуляри перестала губити, - зiтхав i я.
     I якось Ромка сказав:
     - Слухай, їжачку, а ходiмо в мiлiцiю!
     - Тю! - вирячився я на нього. - Що - здаватися? Ти щось накоїв?
     - Нiчого я не накоїв.  Запропонуємо  їм  свої  послуги.  Будемо  ловити
злодiїв.
     - От далися тобi взнаки тi злодiї! То у пiдвал лiз їх ловити... Тепер у
мiлiцiю зiбрався.
     - Ненавиджу злодiїв! - аж скреготнув зубами Ромка. - На  твоїх  батькiв
нiхто не наїжджає, а на моїх... Я ж тобi казав.
     I тут надiйшов час розказати трошки про наших  батькiв.  Мої  батьки  -
звичайнi собi люди. Тато -  iнженер-конструктор  на  заводi,  мама  викладає
англiйську мову у вiйськовому училищi. А от  Ромчинi  батьки  -  бiзнесмени.
Тобто тато - бiзнесмен, а мама - бiзнесвумен (так називає її Ромка). Правда,
вони бiзнесмени не дуже крутi, а  рiдкуватi,  "всмятку"  по-росiйському.  Це
знову ж таки Ромчинi слова. Фiрма їхня  часто  опиняється  "на  гранi".  Але
потiм знову оживає. I з рекетирами  у  них  бувають  проблеми.  Ромка  якось
пiдслухав їхню розмову.
     - Я б тих рекетирiв! - стиснув кулаки Ромка.
     - Ти маєш когось конкретного на увазi? - спитав я.
     - Про конкретних тато нiчого не казав.
     - Як же ти їх ловитимеш, неконкретних?
     - Тому я й хочу пiти в мiлiцiю, щоб вони мене зорiєнтували.
     Я зрозумiв, що Ромка будь-що хоче випробувати свої  чарiвнi  окуляри  i
його вже не зупиниш. I я сказав:
     - Ну, гаразд, ходiмо в мiлiцiю. Тiльки я свої окуляри залишу вдома.
     - Боїшся, що в мiлiцiї їх одберуть?
     - Нiчого я не боюсь. Просто нащо одразу тягати двi пари...
     - Може, й правда, - не став сперечатися Ромка. Йому головне  було  свої
випробувати.
     I ми пiшли... Перед райвiддiлом на стендах висiли фотографiї злочинцiв,
яких шукала мiлiцiя.
     - О! Бачиш! - вигукнув Ромка. - Можна навiть  i  не  питати,  а  просто
подивитися на них крiзь чарiвнi окуляри i починати власний розшук.
     - Навiть не думай! - сказав я. - Вони всi  вже  давно  втекли  за  межi
Києва, а то й України. Не будеш же ти виїздити за ними хтозна-куди.
     - Ну, ти й фрукт! - розсердився Ромка. - Замiсть того, щоб  допомагати,
тiльки розхолоджуєш!
     До райвiддiлу заходити Ромка не поспiшав. Ми нiколи не були в  мiлiцiї,
i, звичайно, у нас в животах було холоднувато. Ну от, прийдемо ми в  мiлiцiю
i що ми скажемо? "Хочемо допомогти вам шукати злодiїв, бо в  нас  є  чарiвнi
окуляри".  Безглуздя!  Нам  скажуть:  "А  покажiть!  Давайте  їх  сюди,   ми
перевiримо". I все! Гавкнуться окуляри!
     Поки я все це  думав,  з  райвiддiлу  вийшов  дядечко  у  цивiльному  з
мобiльником бiля вуха. Ми почули, як вiн говорить:
     - Сонечко! Я щойно балакав з начальником  карного  розшуку.  Вiн  каже:
"Дохле дiло! Раз нiхто дверi не ламав, через вiкно не  лiз,  вiдшукати  буде
неможливо!" Я просто у вiдчаї!..
     - Гайда за ним! Здається, те, що треба! - тихо сказав Ромка.
     I ми назирцi подибали за дядечком. Той говорив далi:
     - Але, здається, сонечко, менi все-таки  пощастило.  Начальник  карного
розшуку такий колоритний... Думаю, я його вмовлю...
     Дядечко сховав мобiльник у кишеню i зупинився бiля "зебри", тобто  бiля
переходу на iнший бiк вулицi. Озирнувся, дивлячись, коли загальмують машини,
пропускаючи його. I тут побачив нас, бо ми теж спинилися. Брови дядечка враз
пiдскочили вгору вiд радiсного здивування, i вiн вигукнув:
     - О! Безумство!.. Хлопцi! Привiт! Саме ж ви менi й потрiбнi!
     Дядечко кинувся нам назустрiч. Ми  з  Ромкою  вiд  несподiванки  так  i
вклякли на мiсцi. А дядечко вже вигукував, пильно дивлячись на нас:
     - Слухайте!.. Безумство!.. Та ви ж викапанi мої герої! Саме такi менi й
потрiбнi! Ходiмте швидше до мене!
     - Куди?! - перезирнулися ми з Ромкою.
     - До мене в майстерню. Заробите по п'ять гривень. Як мiнiмум!
     - А що треба буде робити у майстернi? Що майструвати? - спитав Ромка.
     - Може, ми й не зумiємо... - сказав я.
     - Зумiєте-зумiєте! - зареготав дядечко. -  Не  треба  вам  буде  нiчого
майструвати, нiчого робити. Посидите трохи на стiльцi, та й усе.
     - I за це по п'ятiрцi?! - здивувалися ми.
     - Натурникам усi художники платять, аякже! - сказав дядечко.
     - А ви художник? - спитав я.
     - Художник. Георгiй Васильович. Iлюструю  зараз  для  видавництва  нову
дитячу повiсть про пригоди двох школярiв. Один чорнявий, другий рудий. А як,
до речi, вас звати?
     Ми сказали.
     - Сам Бог послав менi вас, дорогi Васю й Ромко! - вигукнув художник.  -
Я вже стiлькох хлопцiв передивився, у школи спецiально ходив. Та все  марно.
А тут ви менi на вулицi трапились!.. Я беру приклад  з  народного  художника
України Анатолiя Дмитровича Базилевича -  без  натури  не  працюю.  "Енеїду"
Котляревського бачили з малюнками Базилевича?
     - О! У нас якраз є! Супер! - вигукнув я. - Дiдусь колись купив.
     - От-от! Правильно! Супер!
     Ми саме пiдiйшли до високого багатоповерхового будинку, сiли у  лiфт  i
пiднялися на найвищий поверх. Георгiй Васильович одiмкнув дверi, i ми зайшли
до майстернi. Майстерня була простора, з великими вiкнами.  Бiля  однiєї  зi
стiн було пiдвищення, наче маленька сцена. Навпроти цього  пiдвищення  стояв
мольберт з недомальованою картиною - якiсь постатi на березi рiчки. Але нашу
увагу привернула одразу не картина, а  великий  скелет,  що  стояв  у  кутку
майстернi. На головi скелета був крислатий капелюх з  пером,  а  в  зубах  -
козацька люлька.
     - О! А це що?! - вигукнув Ромка.
     - Не що, а хто! Кость Костьович. Мiй помiчник.
     - А нащо вiн? - спитав Ромка.
     - Художники  повиннi  досконало  знати   анатомiю.   Костя   Костьовича
подарував менi професор, портрет якого я малював.
     - А вам не страшно на нього  дивитися,  особливо  вночi?  -  не  вгавав
Ромка.
     - Та нi. Ми з ним дружимо. Я часто з ним розмовляю пiд настрiй.
     В iншому кутку майстернi стояла бiла гiпсова скульптура оголеної  жiнки
без рук.
     - А це що за тьотя? - спитав Ромка.
     - Не тьотя, голубе, а Венера Мiлоська, еталон жiночої вроди.
     - Еталон, а без рук! - гигикнув Ромка.
     - Ну, давай з тебе, з балакучого, й почнемо.  Пiднiмайся  на  подiум  i
сiдай на стiлець!
     Виявляється, те пiдвищення називалося "подiум". Ромка сiв на стiлець  i
напружено завмер.
     - Не  дуже  напружуйся  i  завмирай!  -  усмiхнувся  художник.  -  Сиди
спокiйно. Я повинен вловити характер.
     Георгiй Васильович пришпилив кнопками до фанерної дошки  аркуш  цупкого
паперу ватману (я знав, як вiн називався, бо мiй  тато  робив  креслення  на
такому) i почав малювати товстим олiвцем. Я з  захопленням  дивився,  як  на
паперi з'являється Ромчин  портрет.  Живий,  кумедний,  шаржований.  I  враз
Георгiй Васильович заспiвав:

                     - Розпрягайте, хлопцi, конi
                     Та й лягайте спочивать,
                     А я пiду у майстерню-у
                     Рому й Васю ма-алюва-ать!..

     - Не дивуйтеся,  хлопцi,  я,  малюючи,  часто  спiваю.  Особливо,  коли
виходить.
     Я  потроху  роздивлявся  майстерню.  На  стiнах  висiли  малюнки  -   i
кольоровi, i штриховi. А ще були полицi,  на  яких  стояли  рiзнi  череп'янi
баранцi, якiсь химери, полив'янi глечики,  горщики.  А  на  однiй  полицi  у
безладдi  лежали  великi  барвистi  книжки  з  мистецтва.  На   корiнцях   i
обкладинках  я  прочитав  назви:  "Iєронiм  Босх",  "Валентин   Литвиненко",
"Георгiй  Малахов",  "Музей  українського   мистецтва",   "Iмпресiонiсти"...
Нарештi Георгiй Васильович намалював Ромку i жестом запросив на подiум мене.
А Ромка кинувся роздивлятися свiй портрет. I в захопленнi вигукнув:
     - Супер! Мене ще в життi нiхто не малював. Зробите менi ксерокс?
     - Авжеж! Нема питань!
     - Скажiть, у вас щось пропало? Вибачте, ми почули, як ви по  мобiльнику
говорили.
     - Ой, хлопцi,  пропала  iкона  Миколая  Чудотворця.  Роботи  невiдомого
художника XIX сторiччя. Отут, на стiнi, висiла. Може, й не дуже  антикварна,
але дуже менi дорога. У  спадок  лишилася  вiд  бабусi.  Iкона,  як  кажуть,
намолена - перед нею понад сто рокiв молилися. Тому в нiй велика енергетика.
Допомагала менi малювати. I днiв зо  три  тому  загадково  зникла.  I  нiхто
дверей не ламав, крiзь вiкно не лiз...
     А Чарiвнi окуляри...
     Я раптом побачив, як Ромка зайшов за мольберт з  картиною,  витягнув  з
кишенi окуляри i швидко начепив  на  носа...  Георгiй  Васильович  цього  не
бачив, бо, малюючи,  дивився  на  мене.  Ромка  радiсно  усмiхнувся,  рiшуче
пiдiйшов до полицi з книжками, розсунув їх i витяг... iкону!
     - Це не вона? - спитав  Ромка,  простягаючи  iкону  художнику.  Георгiй
Васильович  випустив  з  рук  фанерну  дошку,  на  якiй  малював,  i  рвучко
пiдхопився:
     - Де... де ти її взяв?!
     - Отам... на полицi... за книжками!..
     - Як... як  ти...  як?!  -  вигукнув  художник,  притискаючи  iкону  до
грудей. - Ну... безумство! Фантастика!
     - Ну... ви ж казали - енергетика! Я й вiдчув ту енергетику...
     - Ну...  ти...  ти...  екстрасенс!..  Стривайте,  мушу   зателефонувати
дружинi!  -  Вiн  вихопив  з  кишенi  мобiльник:  -  Сонечко!..  Чудотворець
знайшовся!.. Потiм... Потiм все розкажу!.. За книжками... Це ж три днi  тому
ми тут святкували... i хтось з хлопцiв "приколовся". Цiлую!
     Я нiколи не бачив, щоб Ромка так сяяв! Авжеж! Вiн  упевнився,  що  його
чарiвнi  окуляри  дiють...  Георгiй  Васильович  хотiв   одвалити   нам   по
четвертаку, але ми гордо вiдмовились:
     - Тiльки по п'ятiрцi... За роботу. Як натурникам.
     - Ну, хлопцi! Ну, безумство! Цiннi ви люди! Сам Бог менi вас послав! Як
вийде книжка, вам першим подарую! З автографами! З подякою!
     - I ксерокси портретiв... Будь ласка! - нагадав Ромка.
     - Нема питань! О-бо-в'яз-ко-во!..
     Так уперше в життi ми з Ромкою чесно заробили грошi. Ще й iкону Миколая
Чудотворця знайшли. Точнiше, не ми, а Ромка знайшов... Я йому, чесно кажучи,
заздрив... трошки... Тепер мусив я перевiрити свої окуляри... Та  про  це  в
наступнiй пригодi.


                               ПРИГОДА ВОСЬМА
                           У Телебанiї-Заекранiї.

     Я вже говорив, що, на вiдмiну вiд моїх звичайних батькiв, Ромчинi  були
бiзнесмени. I в Ромки були i комп'ютер, i телевiзор  класний  "Панасонiк"  з
кабельним  телебаченням,  яке  дозволяло  дивитися  понад  тридцять   рiзних
каналiв. А в нас телевiзор  був  старенький  -  "Електрон",  який  весь  час
псувався. Зате в нас було багато книжок, бо мiй дiдусь Грицько i  сам  любив
читати, i мою маму, свою дочку, привчив, i мене, звичайно.  А  Ромка  книжок
майже не читав зовсiм.
     - А  нащо  тi  книжки  читати,  коли  є  телебачення,  i  комп'ютер,  i
iнтернет? - казав Ромка. - Книжки - то вчорашнiй день!
     - I зовсiм нi! - заперечував я. - Мiй тато  каже,  що  той,  хто  читає
книжки, розвиває свою уяву, фантазiю, бо зримо (так тато й каже) уявляє собi
прочитане. А коли дивишся телевiзор, нiчого собi  уявляти  не  треба,  -  ти
сприймаєш усе готовеньке, вже уявлене i автором  сценарiю,  i  режисером,  i
акторами...
     - То це ж прекрасно! - вигукував Ромка. - Нащо  морочити  собi  голову,
напружуватися, щось собi уявляти... I взагалi ти не ображайся: по-моєму, тi,
хто читає книжки, здебiльшого слабаки, а справжнi козаки дивляться бойовики.
Ги-ги!.. Навiть у риму вийшло.
     Про бойовики Ромка сказав не випадково. Вiн найбiльше полюбляв саме отi
американськi бойовики, де весь час були бiйки, погонi, вибухи, стрiлянина  i
рiзнi жахи. Я ж вiддавав перевагу  комедiям,  казкам,  мультикам  та  рiзним
пiзнавальним  передачам.  Ну,  i,  звичайно,  комп'ютерним  iграм,  особливо
iсторичним, знову ж таки пiзнавальним. Та, позаяк у мене комп'ютера не було,
на комп'ютернi iгри я ходив  до  Ромки.  Це  було  неважко.  Ви  ж,  мабуть,
пам'ятаєте, що ми живемо в одному будинку. Сьогоднi Ромка подзвонив менi  по
телефону i сказав:
     - Слухай,  Їжачку,  я  зараз  додивляюсь   бойовик,   вiн   уже   майже
закiнчується, всiх героїв повбивали, лишився тiльки  один...  Я  вже  вмикаю
комп'ютер. Через п'ять хвилин приходь. Дома нiкого нема, награємося досхочу.
     - Добре,  -  кажу.  -  Я  якраз  удруге  дочитую  "Маленьких   дикунiв"
Сетона-Томпсона. Дочитаю i подзвоню.
     Дочитав i подзвонив. Сказати Ромцi, що вже йду.  Але  трубку  нiхто  не
зняв. Ну, думаю, Ромка у  "кабiнетi  замислення"  (так  мiй  дiдусь  Грицько
називає туалет). Почекав хвилин п'ять. Знову подзвонив. I знову нiхто трубку
не взяв. Щось, думаю, Ромка довго замислюється.  Почекав  ще  п'ять  хвилин.
Подзвонив утретє.  Та  ж  сама  iсторiя  -  мовчить  телефон.  Це  вже  мене
збентежило. Що таке? Я взяв ключi (у нас дома теж не було  нiкого),  замкнув
хату i побiг до Ромки на п'ятий поверх. Дзвоню, стукаю - нiхто не  вiдчиняє.
Але чути, як у квартирi галалакає телевiзор. Отже, Ромка нiкуди не пiшов, бо
iнакше вимкнув би телевiзор. Та й не мiг вiн  нiкуди  пiти  -  вiн  же  мене
чекає. Я схвилювався не на жарт. Може, вiн зомлiв, втратив притомнiсть...  Я
побiг назад додому, витяг iз схованки за книжками свої чарiвнi  окуляри  (це
був саме той випадок, коли без них не обiйтися), начепив окуляри на  носа...
I враз опинився у Ромчинiй квартирi перед його  "Панасонiком"...  I  побачив
Ромку. Тiльки не в квартирi - а на екранi телевiзора. Це було так дивно,  що
я поточився i мало не впав. Ромка стояв  на  вулицi  якогось  американського
мiста з височезними хмарочосами. А поряд з ним стояла якась  дивна  бабця  з
автоматом у руках. I та бабця говорила Ромцi:
     - Молодець, Ромко, що любиш мої бойовики! Раз ти погодився взяти участь
у пригодах, зараз вони й почнуться... Спершу я тебе познайомлю з  рекетигром
Гаррi Смугаррi.
     I враз бiля них рiзко загальмував довжелезний  "Лiнкольн",  i  з  нього
вийшов здоровань з головою тигра.
     - А оно ще один добродiй - мавпиозi Джек Горилло! - мовила бабця.
     У небi вмить з'явився вертолiт, опустився на тротуар, i з нього  вийшов
ще один здоровань з головою мавпи. Бабця тицьнула Ромцi в руки автомат:
     - Стрiляй! Ти ж хотiв пригод!
     Та Ромка розгублено застиг, не знаючи, в  кого  стрiляти  i  для  чого.
Рекетигр вихопив у Ромки з рук автомат i луснув його  автоматом  по  головi.
Ромка впав, потiм пiдхопився й кинувся тiкати. Але мавпиозi перечепив  Ромку
i почав лупцювати. А тодi зчинилася страшенна стрiлянина. А тодi рекетигр  i
мавпиозi повсiдалися у машину i вертолiт i  почалася  неймовiрна  погоня  на
землi i в повiтрi. I Ромка був то в машинi, то  у  вертольотi.  I  раптом  я
почув вiдчайдушний Ромчин голос:
     - Їжачку! Рятуй! Їжачку!
     Це було, наче в кошмарному снi... Я кинувся до телевiзора,  але  боляче
стукнувся лобом об екран. Вiдсахнувся i сiв на пiдлогу. I тут побачив, як  з
екрана телевiзора вийшла кульгаючи ота дивна бабця.
     - Що таке? - сердито спитала вона. - Ти хто - Їжачок?
     - Ї-їжачок, - розгублено сказав я. - А... а ви хто?
     - А я - Телебаба Яга, продюсер  телебабачення.  Моє  телебабачення  має
велике значення у вихованнi злостi: мої постiйнi гостi - убивцi й бандити...
Та що там говорити... Бабах! Бабах! Бабах! Бабах! Нiхто не встоїть на ногах,
бо всi тiєї ж митi уже лежать убитi!.. Бабах!  Бабах!  Бабах!  Бабах!  -  на
глядачiв наводить страх моє телебабачення! I в цьому його значення!
     Все  це  вона  не  стiльки  проказала,  скiльки  проспiвала  противним,
гугнявим голосом.
     - А де мiй Ромка? Як вiн потрапив за екран?! - вигукнув я.
     - Сам захотiв! I я його провела.
     - А я ж чув - вiн кликав мене на допомогу. Я мушу його врятувати.
     - Викинь з голови! Я бачу, у тебе в руках книжка. А я не люблю тих, хто
читає книжки замiсть того, щоб дивитися мої бойовики. I в мою Телебабанiю, в
Країну Заекранiю, ти, голубе, не потрапиш.
     Я глянув i з подивом побачив,  що  справдi  тримаю  у  руках  книжку  -
"Летючий корабель", українськi народнi фантастичнi казки. Але  як  опинилася
ця книжка в моїх руках, я не мiг збагнути. Бо я ж читав "Маленьких  дикунiв"
i взагалi, iдучи до Ромки, жодної книжки не брав.
     - Для того щоб потрапити до Заекранiї, треба, щоб тебе хтось  уявив,  -
вела далi Телебаба Яга. - Бо це країна  уявна,  незвичайна.  I  уявити  тебе
мусить не просто хтось, а хтось уявний, такий, як я. А  я  тебе  уявляти  не
хочу. Бо ти менi не подобаєшся. Отже, гуд бай!
     I Телебаба Яга знову зникла за екраном.
     "Що робити?! Що робити?! - гарячково думав я. - Ромка  кликав  мене  на
допомогу. Вiн чекає мене... Вся  надiя  на  мою  уяву,  на  фантазiю.  Треба
негайно когось уявити, щоб вiн мене уявив. I щоб я став уявним i змiг пройти
за екран. Кого ж менi уявити? Там у них  рекетигр,  мавпиозi...Треба  уявити
когось такого. У дошкiльнячому дитинствi був  у  мене  плюшевий  лев  Льова,
якого я дуже любив, з яким грався i розмовляв, як з живим. А  уявлю-но  лева
Льову! I уявив. I попросив, щоб вiн мене уявив, щоб я став уявним.  Фантазiя
моя  дiяла  безвiдмовно.  I  от  я  вже  вiдчуваю  неймовiрну   легкiсть   i
невагомiсть, лину до "Панасонiка". Мить - i я вже по той бiк,  у  Заекранiї.
Телебаба Яга, яка мене побачила,  аж  рота  вiд  подиву  роззявила.  А  тодi
схопила автомат i почала  в  мене  стрiляти.  Бах!  Бах!  Бабах!  Бах!  Бах!
Бабах!..
     - Чого стоїш ти на ногах? - закричала Телебаба. -  Я  ж  тебе,  хлопче,
вбила! Шiсть пострiлiв зробила!
     Але я пiдставляв книжку казок, i кулi вiдскакували вiд  неї  як  горох.
Телебаба Яга розгублено зарепетувала:
     - Що робити?! Що робити?! Як менi його  убити?!.  Незважаючи  на  ногу,
побiжу по допомогу! - i Телебаба Яга шкандибаючи зникла.
     Я зрозумiв, що у мене в руках чарiвна книжка, що вона мене захистить. Я
викликав летючий корабель i попросив летiти туди, де мiй друг Ромка. За мною
погналися на вертольотах якiсь мавпиозi, стрiляючи з автоматiв.  Але  я  був
невразливий.  Незабаром  летючий  корабель   опустився   бiля   будинку   iз
загратованими вiкнами. В одному з тих  вiкон  я  побачив  Ромку.  Ромка  теж
побачив мене i закричав:
     - Їжачку! Їжачку! Це ти?! Як ти сюди потрапив?!
     - Завдяки чарiвним окулярам i своїй уявi!  Недарма  я  книжки  читаю  i
прочитане уявляю.
     - Ой, Їжачку! Бережись!
     Та було вже пiзно. Розмовляючи з  Ромкою,  я  втратив  пильнiсть  i  не
помiтив, як до мене пiдлетiла на мiтлi Телебаба Яга i вихопила  з  моїх  рук
книжку. I торжествуюче заспiвала:
     - Ось вона,  ось  вона,  твоя  книжка  чарiвна!  Я  її  забрала,  бо  я
спритнiсть мала. Ха-ха-ха!
     - Ну то й що? - сказав я. - А зi мною моя уява, моя фантазiя. I я  можу
уявити все, що захочу. I я уявляю-уявляю,  Ромку  звiдси  забираю.  I  тiкаю
звiдси сам - вiрю-вiрю чудесам!
     - Не смiй! Не смiй! Мiй Ромка! Мiй! - зарепетувала  Телебаба  Яга.  Але
тiєї ж митi ми з Ромкою опинилися у Ромчинiй квартирi перед телевiзором.
     - Ху-у! Ну й пригодища! - перевiв подих Ромка.
     - А як ти опинився за екраном? - спитав я.
     - Та,  розумiєш,  дивився  я  дивився  бойовик,  i  раптом  виходить  з
телевiзора ота Телебаба Яга. Хочеш, каже, до мене  у  Телебабанiю-Заекранiю?
Обiцяю тобi потрясаючi пригоди! Ну, я й погодився. А тодi таке почалося...
     - Я бачив! - кажу.
     - Як?
     - Та завдяки ж чарiвним окулярам. Дзвоню-дзвоню, стукаю-стукаю, а ти  -
нi пари з вуст. Захвилювався я. I  вирiшив,  що  маю  право  скористатися  з
чарiвних окулярiв.
     - Спасибi тобi, Їжачку! Навiть не знаю, що б я робив, якби не ти.
     - Бачиш, до чого довели тебе твої бойовики!
     - То виходить, що тi, хто читає книжки, зовсiм не слабаки, а навпаки...
Ха-ха-ха! Знову в риму вийшло! - засмiявся Ромка.
     I враз засвiтився екран "Панасонiка", хоч нiхто його не  вмикав.  I  на
екранi з'явилась жiнка, дуже схожа на Телебабу Ягу.
     - Дорогi дiти! - сказала вона. - Передайте бабусi i мамi  про  змiни  у
нашiй програмi! Вони  будуть  задоволенi.  Замiсть  американського  бойовика
передача буде така: "Той,  хто  книжки  читає,  уяву  свою  розвиває!"  Наша
телекамера встановлена у читальному залi Державної бiблiотеки для дiтей!
     I залунала весела, бадьора музика.
     - Ой! Та це ж таки вона! Вона! - вигукнув я. - Книжку мою  прочитала  i
розумною, бачиш, стала! Перейшла на пiзнавальнi передачi!
     Отака фантастична пригода була у нас з Ромкою. Вiдтодi Ромка теж  почав
потроху читати книжки.


                              ПРИГОДА ДЕВ'ЯТА
                        Перше кохання дiда Грицька.

     Я завжди з радiстю чекав лiтнiх канiкул, щоб поїхати до дiда й  баби  в
село. Взимку вони жили в нас, а з весни переселялися в село. Але цього  року
менi не дуже хотiлося їхати.  Бо  канiкули  розлучали  мене  з  моїм  другом
Ромкою, з яким ми  пережили  вже  стiльки  пригод,  пов'язаних  з  чарiвними
окулярами. Але нiчого не вдiєш. Ромка з батьками їхав на якийсь  закордонний
курорт, а я, як завжди, в село. Взагалi-то я любив i дiда  Грицька,  i  бабу
Оксану. Дiд у мене веселий, вигадливий. Ми з ним i рибу ловимо, i  по  гриби
ходимо. Але партнером по чарiвних окулярах дiд бути аж  нiяк  не  мiг.  I  я
боявся, що коли ми з Ромкою розлучимось, пригоди нашi з чарiвними  окулярами
припиняться. Адже геть усi пригоди в нас були спiльнi.
     Дiд Грицько помiтив мiй невеселий настрiй у перший же день.
     - Чого це ти носа повiсив? Ходиш, як неприкаяний. Може, закохався?
     - Тю! Таке скажете! - пхикнув я.
     - А що - нема у вашому класi жодної дiвчинки, яка  б  припала  тобi  до
душi? Всi кривобокi, кислоокi й гугнявi?
     - Чого це кривобокi й кислоокi?!
     - А що - є й гарнюлi? - поцiкавився дiд.
     - Авжеж! Ритка Скрипаль, наприклад! Її навiть у кiно знiмати хотiли, та
вона захворiла.
     - I що - вона тобi не подобається, та Ритка?
     - Чого це не подобається? Подобається.
     - I ти в неї не закоханий?
     - От ви, дiду,  якийсь  дивний!  "Закоханий",  "закоханий"!  Ми  ж  iще
школярi!
     - Ну то що? Я в твоєму вiцi крепко закоханий був.
     - У кiноактрису? Джину Лолобриджиду? Ви колись говорили.
     - Нi! У дiвчинку мого вiку, ровесницю мою.
     - А вона?
     - По-моєму, теж менi симпатизувала.
     - I звали її Оксана!
     - Нi, голубе, не Оксана.
     - Ну, дiду, ви й Дон Жуан! Хто ж то був?
     - То було моє перше кохання. А з бабою Оксаною я познайомився, вже як з
армiї прийшов.
     - I де дiлося воно, те ваше перше кохання?
     - Де дiваються усi першi кохання... Лишаються у спогадах, у снах!
     - Вона жила у вашому селi?
     - Нi! Вона жила в  Києвi,  на  Куренiвцi,  на  Захарiвськiй  вулицi.  У
маленькому будиночку, який уже знесли. Там тепер багатоповерхiвка.
     - А як ви туди потрапили?
     - Там жив фронтовий друг мого тата, твого прадiда Федора Максимовича. I
цей друг запросив мого тата з усiєю родиною на своє срiбне весiлля. I ми там
гостювали кiлька днiв. Це було наприкiнцi жовтня, коли сiльськi роботи  були
майже закiнченi. Захарiвська вулиця  була  тодi  зелена-зелена,  вся  вкрита
споришем, майже сiльська. Будинок татового друга стояв навпроти будинку,  де
жила вона... З матiр'ю. Звали її Кiра. Таких iмен у нашому селi не  було.  У
нас дiвчат називали Галями, Марусями, Настями...
     Вона одразу припала менi до душi. Кароока,  губенята  рожевi-рожевi.  У
вухах простенькi сережки. I на чоло спадав в'юнкий кучерик... А  ще  -  вона
грала на пiанiно. I з вiдчиненого вiкна линули чарiвнi звуки. Як  вона  менi
потiм сказала, то був "Полонез" Огiнського. Ця мелодiя хвилює мене й досi. У
нас в селi нiхто з дiвчаток не грав на пiанiно. I те,  що  вона  так  чудово
грала, i те, що в неї було таке  незвичайне  iм'я,  i  той  кучерик,  i  очi
усмiхнено-сонячнi, робило її прекрасною i недосяжною.
     Донечки татового друга, трохи старшенькi за нас, одразу помiтили, як я,
сидячи на лавочцi, захоплено дивлюсь через вулицю на Кiрине вiкно, i  почали
пiд'юджувати мене, щоб я пiшов i познайомився з Кiрою. Я, червонiючи, тiльки
одмахувався. Тодi вони про щось пошепотiлися з Кiрою i принесли менi вiд неї
записку: "Якщо я тобi треба, то пiдiйди до вiкна". Дiватися було  нiкуди.  Я
пiдiйшов до вiкна, i  ми  познайомилися.  Кiрин  будинок  був  бiля  старого
маленького кладовища, на якому давно вже нiкого не  ховали.  Там  було  лише
кiлька порослих травою i бур'яном могил та стояла  стара  замшiла  капличка.
Серед могил густо росли кущi бузку й бузини. На тому кладовищi  й  вiдбулося
наше перше побачення. Ми сидiли у травi  край  глибокого  яру,  що  вiддiляв
Захарiвську вулицю вiд Кирилiвської церкви, i, звiсивши у яр ноги,  говорили
i смiялися. Говорив здебiльшого я, а смiялася здебiльшого вона. Я розказував
їй рiзнi побрехеньки, анекдоти, веселi  iсторiї.  Я  їх  знав  чимало.  Вона
дзвiнко смiялася, лагiдно дивлячись на мене своїми променисто-карими  очима.
Так на мене не дивився ще нiхто з дiвчаток. Я  був  руденький,  коноплястий,
весь у ластовиннi.
     - Такий, як я! - сказав я.
     - Ти, порiвняно зi мною, Сильвестр Сталлоне.
     - Ага! Арнольд Шварценегер!
     - Я звик, що нашi  сiльськi  дiвчатка  дивилися  на  мене  iронiчно,  а
Кiра... Одне слово - закохався я. Та й на неї справили враження  мої  веселi
теревенi. Я ж тобi вже казав, що дiвчатам подобаються веселi хлопцi. Два днi
ми з нею зустрiчалися на кладовищi, а  тодi  вона  запросила  мене  до  себе
додому. I двi години грала  менi  на  пiанiно.  I  "Полонез"  Огiнського,  i
вальси, i танго... Я умлiвав вiд захоплення... А тодi було розставання. Кiра
сказала, що, мабуть, десь через мiсяць вона поїде з Києва.  Тато  її  кiлька
рокiв тому помер, i мама виходить  замiж  за  вiйськового,  майора,  i  його
переводять кудись  в  iнше  мiсце.  Прощаючись,  вона  дала  менi  маленький
заклеєний синiй конвертик. I сказала, щоб я не  дивився,  що  там  написано,
пiвроку, тiльки весною вiдкрив i подивився. Я обiцяв, що так i зроблю.
     - I ви поцiлувались!
     - Нi, голубе, не  поцiлувались.  Тодi  люди,  особливо  дiвчатка,  були
цнотливими. Їх ще не розбестило оте багатоканальне телебачення.
     - Не треба, дiду, не треба! Мене, наприклад, нiщо не розбестило.
     - От i добре!.. Отой Кiрин синiй конвертик i ту  її  записку:  "Якщо  я
тобi треба, то пiдiйди до вiкна", - я берiг свято, як зiницю ока.  Моя  мама
була медсестрою. Я нищечком  взяв  у  неї  гумову  рукавичку,  поклав  у  ту
рукавичку конверт i записку, закрутив, замотав гарненько мотузкою (конвертик
мусив же дочекатися весни) i спершу сховав на горищi. А  тодi,  боячись,  що
мати, прибираючи на горищi, може  викинути,  переховав  у  сарай.  А  згодом
вирiшив закопати на городi. Викопав глибоченьку ямку  на  самiсiнькому  краю
городу, перед яром (це здавалося менi таким символiчним  -  адже  нагадувало
той яр, над яким ми сидiли з Кiрою)... I сталося  жахливе  i  непоправне.  У
листопадi була страшна негода, кiлька днiв шаленiли  злива,  ураган.  I  той
край нашого городу, над яром, обвалився, i бурхливий потiк  геть-чисто  змив
мою ямку з моїми релiквiями. Боже! Як я страждав! Навiть плакав. Хоч  нiколи
не був плаксiєм, вдачу мав веселу. Я вiдчував себе зрадником перед Кiрою. Бо
так i не  прочитав,  що  вона  менi  написала...  А  тодi  я  пiдрiс,  почав
закохуватися в iнших дiвчат. А тодi зустрiв  бабу  Оксану,  оженився,  пiшли
дiти, онуки... Так-от!.. Але свого першого кохання  не  забув.  I  коли  чую
"Полонез" Огiнського, згадую її  сонячно-карi  очi,  дзвiнкий  смiх  i  отой
виткий кучерик, що спадав на чоло...
     Дiдусь Грицько зiтхнув. Я  нiколи  не  бачив  його  таким  серйозним  i
тихомрiйним... Що ж все-таки написала йому ота сонцеока дiвчинка Кiра?..  От
би знайти той конвертик! Може ж, вiн i не зотлiв у гумовiй рукавичцi.  Може,
десь лежить пiд землею... I я вирiшив скористатися з  чарiвних  окулярiв.  Я
подумав, що я маю право. Це ж не якiсь там пустощi.  Це  серйозна  справа  -
перше кохання мого дiда Грицька. Ой, як вiн переживає!.. Я  побiг  до  свого
рюкзачка, де насподi ховав чарiвнi окуляри. Витяг їх i побiг за  сарай,  щоб
нiхто мене не побачив. Начепив окуляри на носа, i... перед моїми  очима  все
закрутилося, закрутилося... I я враз опинився у безлюдному провулку  якогось
незнайомого мiста. А втiм, провулок був не  зовсiм  безлюдний.  Якась  лiтня
жiнка, стоячи навколiшки над забетонованою  ямою,  де  було  вiкно  пiдвалу,
намагалася паличкою щось дiстати. Я пiдiйшов до неї i спитав:
     - Пробачте, що це ви робите?
     - Ой! - обернулася жiнка.  -  Ключi  вiд  квартири  упустила.  Нiяк  не
дiстану.
     - То давайте, - кажу, - я стрибну й дiстану.
     - А назад як вилiзеш?
     - Вилiзу-вилiзу, не хвилюйтесь!
     - Я б i сама стрибнула, та, бачиш, огрядненька яка! Втратила  спортивну
форму. А яма глибоченька - метрiв пiвтора.
     Стрибнув я в ту яму, пiдняв ключi, передав жiнцi i почав  вилазити.  Це
виявилося справою непростою. Я  пообдирав  усi  лiктi  й  колiна,  весь  час
сповзаючи вниз.
     - Ой, лишенько! - забiдкалась жiнка. - Давай, давай руку!
     - Не треба! Я сам. А то ще й ви в яму впадете. Я вас не витягну.
     Нарештi я схопився в кутку ями за двi стiни, пiдстрибнув,  пiдтягнувся,
лiг животом на край ями, зачовгав ногами i таки видряпався.
     - Ой, спасибi, спасибi тобi, дорогий! Ходiмо до мене,  я  тебе  почищу,
покупаєшся. Диви, як замазався!
     Вона повела мене у сусiднiй будинок на другий поверх.
     - Як же тебе звуть, рятiвник мiй дорогий?
     - Вася. А вас?
     - Кiра Антонiвна.
     Мене наче електричним струмом пересмикнуло. Вона! Кiра!  Неймовiрно!  I
очi лагiднi, сонячно-карi. I  в  кiмнатi,  куди  вона  мене  завела,  стояло
пiанiно...
     - Ну, iди у ванну, роздягайся й передавай  менi  штанцi  й  сорочку.  Я
почищу, поки ти купатимешся, - сказала вона i, примружившись, пильно глянула
на мене: - Когось ти менi дуже нагадуєш!.. З мого дитинства.
     Я приймав душ i думав, що менi робити. Спитати, що вона написала у тому
синенькому конвертi? Але ж тодi вона зрозумiє, хто я.  А  пояснювати,  що  я
потрапив до неї i навiть не знаю, що це за мiсто, завдяки чарiвним окулярам,
я не мiг, не мав права... I коли я одягнувся, я тiльки спитав її:
     - А ви граєте "Полонез" Огiнського?
     Вона стрепенулася:
     - Г-граю!.. А чого ти питаєш?!
     - Та нiчого, просто так!.. Пробачте, я дуже поспiшаю!
     - Стривай! Стривай! - вигукнула вона.
     Але  я  вже  вибiг  з  квартири...  I  тут  у  мене  перед  очима   все
закрутилося-закрутилося... I раптом я опинився в яру за дiдовим  городом.  Я
сидiв на пiску. I щось наче примушувало  мене  копати  той  пiсок.  Я  почав
розгрiбати його спершу руками, тодi якоюсь залiзякою, що попалася  менi  пiд
руку. Я вирив уже здоровенницьке ямище, але  все  рив  i  рив.  I  раптом  я
натрапив на якийсь згорток. Я  обтрусив  його  вiд  пiску.  То  була  гумова
рукавичка, обплутана мотуззям.
     Я схопив згорток i побiг до дiда Грицька.
     - Куди це ти розiгнався, як нiмий до суду? - весело спитав вiн мене.
     Я мовчки простягнув дiдовi згорток. Дiд так i застиг.
     - Де... де ти це знайшов?!
     - У яру... у пiску...
     - О Боже!  Неймовiрно!  -  Дiд  тремтячими  руками  розплутав  мотуззя,
розлiпив, розриваючи, злежалу гуму i дiстав пожмаканий  синiй  конвертик.  I
прочитав:
     "Бажаю тобi щастя! Буду пам'ятати тебе все життя. Кiра".
     Дiдусь Грицько вдячно пригорнув мене до грудей.
     - Вона таки пам'ятає вас! Хiба такого, як ви, можна забути?!  -  сказав
я.
     Ну чому, чому я не мiг сказати, що я щойно бачив її i навiть допомiг їй
витягти з ями ключi i як вона сказала, що я  їй  нагадую  дiдуся!  Менi  так
хотiлося це сказати, але я не мiг. Бо  не  мiг  розкрити  таємницю  чарiвних
окулярiв. Я тiльки вiдчув: як це радiсно робити комусь добро!


                               ПРИГОДА ДЕСЯТА
                                 Анжелiка.

     Сьогоднi нарештi приїхав з курорту Ромка. Я з таким  нетерпiнням  чекав
його!.. I от нарештi вiн приїхав. Щоб зустрiтися з ним, я навiть  на  кiлька
днiв приїхав iз  села,  де  гостював  у  дiда  з  бабою.  Ромка  був  якийсь
розгублений i незвичайний.
     - Що таке? - питаю. - У тебе якiсь негаразди?
     - Та! - махнув вiн рукою. - Не питай!
     - Не лякай мене, - кажу. - Якась бiда?
     - Нема в мене вже чарiвних окулярiв! - зiтхнув вiн.
     - Як?!
     - На днi Чорного моря вони... Анжелiка викинула.
     - Яка Анжелiка?!
     - Топ-модель. Майбутня шоу-зiрка.
     - Ну, ти даєш! Такi зв'язки!.. Розказуй швидше!
     - Ну, приїхали ми  на  той  болгарський  курорт.  Оселилися  у  крутому
пансiонатi. Людей небагато. Свiй пляж.  Купання  прекрасне.  Але  однолiткiв
моїх - жодного. Лише кiлька дрiбних дошкiльнят. Батькам добре. Вони  в  мене
преферансисти. I тато, i мама. Є така гра в карти - преферанс. Знайшли  собi
таку ж завзяту пару, теж чоловiка й жiнку. I з ранку до  вечора  "записували
пульку" (так це в них називалося). Тiльки  й  чути:  "Сiм  перших!",  "Вiсiм
третiх!", "Я вiст!", "Я пас!", "Тотус!", "Мiзер!", "Ви без двох", "Лiзье  на
гору!" А менi сказали: "Купайся, загоряй, читай книжки, бо вже  очманiв  вiд
того комп'ютера i телевiзора!" Першi два днi я  нудьгував  страшенно.  А  на
третiй день... Лежу я голiчерева  на  пiску  бiля  води,  i  раптом  з  моря
виходить незнайома дiвчинка, ну, може, трохи старша за нас.  Наче  Венера  з
пiни морської... Вродливиця неймовiрна!
     - Краща за Ритку Скрипаль?
     - Твоя Ритка Скрипаль може сховатися. Ритка Скрипаль порiвняно з нею  -
служниця, попелюшка з першої дiї, до перетворення. Сама чорнява, а очi синi,
великi, з мохнатими вiями. У вушках сережки з перлами. Струнка, як тополька.
У руцi тримає мушлю, таку, знаєш, як великий равлик. I йде прямо до мене.  Я
пiдхопився. А вона так, наче ми тисячу рокiв знайомi: "Привiт! От притули до
вуха! - i сама притуляє менi мушлю до вуха. - Чуєш?" - "Що?" - розгубився я.
"Голоси моря, балда!" - "Ну, шумить,  -  кажу,  -  щось  тихо".  -  "Це  шум
прибою, - Дай сюди!" Забрала в мене мушлю, притулила до свого  вуха.  "О!  -
каже. - Он медуза крабовi щось говорить... А краб невдоволено скрегоче...  А
морський коник iрже на  все  море...  Ех!  Нема  в  тебе,  Ромко,  фантазiї.
Глухуватий ти". - "А звiдки ти знаєш, як мене звуть?" - здивувався я. "Бо  я
русалка! - усмiхнулась вона. - А русалки все знають". - "Мабуть, почула,  як
мене батьки кликали. А ти взагалi звiдки, з якого  пансiонату?"  -  "Сказала
ж - русалка я!"-"А де ж твiй риб'ячий  хвiст?"-  "А  я  безхвоста!  -  знову
усмiхнулась вона. - Новий сучасний вид! Ха-ха-ха!" - "Ну, добре, -  кажу.  -
Як тебе звуть?" - "Анжелiка! Русалка Анжелiка. А прiзвище  Акласур,  Русалка
навпаки, пiд  таким  прiзвищем  я  записалась  на  конкурс  топ-моделей".  -
"Круто!" - "А ти думав! Я взагалi люблю несподiванки, пригоди, таємницi!"  -
"Ти плаваєш добре?"- "У мене розряд!" - "Це погано!" - "Чого?" -  "Дай  менi
слово, що ти не попливеш за мною. I не будеш робити спроб дiзнатися, хто я i
звiдки! Я хочу, щоб  це  лишалося  для  тебе  таємницею".  -  "Ну,  якщо  ти
наполягаєш..." - "Наполягаю! Я буду сама припливати до тебе". - "Гаразд! Хай
буде так!" - "Ну, дивись! Якщо ти порушиш слово, ти мене бiльше не  побачиш!
Бережи мою мушлю. Може, я  тобi  через  неї  щось  скажу..."  Вона  таємничо
всмiхнулася, помахала менi рукою i пiшла в море... Я  чекав  наступного  дня
так, як нiчого ще не чекав у життi... I вона таки знову припливла.  "Ну,  як
ти тут? Нудьгуєш без мене?" - "Авжеж! -  признався  я.  -  В  усьому  нашому
пансiонатi жодної живої душi". - "У  нас  теж  нiкого  цiкавого,  -  сказала
вона. - Якiсь доходяги!" - "Звiдки ти все-таки?" - не втримався,  спитав  я.
"От! Ми ж домовилися! Це ж таємниця!.. А в тебе є в  життi  якась  таємниця,
про яку не знають нi батьки, нi друзi?" - "Є!"  -  "Незвичайна?"  -  "Навiть
бiльше - неймовiрна!" - "Ти диви! - пiдняла вона брови. - Ти, звичайно, менi
не розкажеш..." - "Нi! Пробач, але  я  зв'язаний  словом.  Це  не  лише  моя
таємниця. Це й таємниця мого друга. Наша спiльна. I ми поклялися  нiкому  її
не розказувати". - "Ну, якщо поклялися, - зiтхнула вона. - Тодi не треба!  А
ким ти хочеш стати?" - "Ще точно  не  знаю...  Або  футболiстом,  як  Андрiй
Шевченко... Або бiзнесменом, як тато з мамою. А ти -  топ-моделлю?"  -  "Нi!
Топ-модель - це промiжний етап. Я хочу стати зiркою  шоу-бiзнесу.  Як  Софiя
Ротару". - "Непогано". - "Авжеж!.." Ми з нею того дня довго говорили. А тодi
вона знову пiшла  в  море  i  зникла...  А  вночi  вона  менi  наснилася.  Я
взагалi-то майже не запам'ятовую снiв, ти знаєш. Але цей сон  вкарбувався  у
пам'ять так, наче я його бачу по телевiзору.
     - Ну, давай! Давай розказуй!
     - Наснилося менi, наче я в морському царствi пiд водою.  Дихаю  вiльно,
хоч i без акваланга - наче в мене зябра. Навколо  сновигають  риби  i  рiзнi
морськi iстоти - медузи, морськi коники, кальмари... От пропливла  величезна
акула, вишкiрилася у посмiшцi, показуючи свої страшнi зуби... Аж от i  палац
морського царя Нептуна. Сидить вiн  на  тронi  з  золотим  тризубом.  Борода
зелена, як водоростi, а на головi  корона  з  величезними  перлами.  Навколо
трону в дивовижному танцi пiд чарiвну музику кружляють русалки  з  риб'ячими
хвостами. I раптом з'являється Анжелiка - теж з риб'ячим хвостом. I  починає
спiвати:

                     - Сьогоднi наш останнiй день!
                     А ти, як пень, - анiтелень!
                     Нiчого так i не збагнув,
                     Ким ти, ким ти для мене був!
                     Я ж так тебе кохала,
                     Коли тебе пiзнала!
                     Тепер прощаємось навiк:
                     Русалка я - ти чоловiк.
                     Прощай! Прощай! Прощай! Прощай!
                     Прощай! Мене не забувай!
                     I я тебе не забуду,
                     Завжди пам'ятати буду!..

     "Дивина! - думаю я. - У неї ж не було хвоста. Вона ж  казала,  що  вона
безхвоста - новий вид". I Анжелiка, наче прочитала мої думки, каже:
     "Нiчого дивного! Коли я виходжу з води,  риб'ячий  хвiст  я  залишаю  в
морi. А потiм знову пристьобую". Вона так i сказала - "пристьобую", наче вiн
у неї на гудзиках... I на цьому я прокинувся.
     - Ну, ти просто казкар! Андерсен! Ще й пiсню  римовану  запам'ятав.  Чи
вже сам написав?
     - Нiчого я не писав, - почервонiв Ромка.
     - А їй ти про цей свiй сон розказав?
     - Розказав. Тiльки про те, що  вона  освiдчувалась  менi,  не  говорив.
Сказав, що вона дуже гарно спiвала якусь пiсню. Вона  була  задоволена:  "Це
тому, що я сказала, що хочу стати спiвачкою. Так ти про мене думаєш,  раз  я
тобi наснилася? Ну думай, думай! Я люблю, коли про мене  хлопцi  думають.  Я
теж буду про тебе згадувати. Бо ти не лiзеш до мене в душу, не чiпляєшся, не
намагаєшся  розгадати  мої  таємницi.  Та,  крiм  таємниць,   я   ще   люблю
несподiванки.  I  завтра  на  тебе  чекатиме  саме  несподiванка!"  I   вона
усмiхнулася  своєю  чарiвною  загадковою  усмiшкою...   Що   тобi,   Їжачку,
сказати?.. Такого в моєму життi не було нiколи!
     - Я розумiю!
     - Нiчого ти не розумiєш! Ти ж не знаєш, що було далi.
     - Ну, то давай - розказуй швидше!
     - Наступного дня я чекав обiцяної несподiванки. Я  ламав  собi  голову,
гадаючи, що вона менi приготує... Але Анжелiки  все  не  було.  Я  чекав  до
пiзнього вечора. Але вона так i не з'явилася. Я з прикрiстю думав: "Невже це
i  є  її  несподiванка?..  А  може,  з  нею  щось  трапилося...  Може,  вона
захворiла". Уночi вона знову менi наснилася. Але тепер уже не пiд  водою,  а
на пляжi. Вона стрибала  на  однiй  нозi,  робила  менi  "носа"  i  глузливо
виспiвувала: "Ну, як я прикололася?..  Ти  прийшов,  мене  нема!  Пiдманула,
пiдвела!" А потiм перестала глузувати й сказала: "Але не  впадай  у  вiдчай!
Завтра я припливу!" Але й завтра вона не припливла... Я, Їжачку,  не  люблю,
щоб з мене робили шланг, не люблю, щоб мене обдурювали.
     - А хто любить!
     - I на третiй день  я  вирiшив  скористатися  з  чарiвних  окулярiв.  Я
вважав, що маю право.
     - Не знаю. Я б, може, й не став.
     - Але мене так заїло! Так  заїло!..  I  я  дiстав  з  рюкзачка  чарiвнi
окуляри (батьки грали в преферанс на пляжi i, звичайно, не бачили що я роблю
в номерi) i, згоряючи вiд нетерпiння, начепив окуляри... Перед очима все, як
завжди, закрутилося-закрутилося... i враз  я  опинився  на  палубi  великого
катера для морських  прогулянок.  Бачу  -  неподалiк  вiд  мене  стоїть  моя
Анжелiка у блакитному  платтячку  i  великому  бiлому  крислатому  капелюсi.
Побачила мене i здивовано вигукнула: "О! I ти тут!.. А чому ти  в  окулярах?
Ти що - короткозорий?" - "Нi, - кажу. - Не короткозорий". - "Так ти  це  для
форсу? Фу! Окуляри тобi так не личать! Знiми зараз же!" Я хотiв  зняти,  але
не змiг. Окуляри наче приросли  до  перенiсся  й  до  вух.  "Скинь,  я  тобi
сказала!" - владно мовила Анжелiка. "Я не можу!" - признався я. "Так я  тобi
допоможу!" - вигукнула Анжелiка, зiрвала з мене окуляри i швиргонула в море.
Я зацiпенiв: "Що ти  зробила?!  Це  ж  чарiвнi  окуляри!"  Вона  зареготала:
"Чарiвнi! Ха-ха-ха!" I тут якийсь бородатий  дядечко,  що  стояв  неподалiк,
спитав її: "Що це ти кинула в  море,  Ганнусю?"  Вона  махнула  рукою:  "Ай,
тату!" I я зрозумiв, що нiяка вона не Анжелiка, а Ганнуся,  що  дурила  менi
голову i смiялася з мене. I одразу вона стала менi неприємною. I тiєї митi я
побачив серед пасажирiв нашу артистку-чарiвницю Маргариту Степанiвну  та  її
чоловiка Рудольфа Андрiйовича, клоуна-фокусника. Вони  дивилися  на  мене  i
мовчки докiрливо похитували головами. I враз знову все в  мене  перед  очима
закрутилося-закрутилося i я опинився в нашому номерi. Я з  останньою  надiєю
кинувся до рюкзачка. Але чарiвних окулярiв там не було...
     - Шкода, звичайно! Але не впадай  у  вiдчай!  Мої  ж  лишилися.  Будемо
користуватися ними удвох. I я певен,  Ромко,  що  в  нас  ще  будуть  цiкавi
пригоди, пов'язанi з ними...


                             ПРИГОДА ОДИНАДЦЯТА
                              Козачок Гулька.

     Це було наприкiнцi серпня. Ромка весь час канючив:
     - От! Знову почнуться уроки, домашнi завдання...  Не  до  пригод  буде.
Даремно тiльки чарiвнi окуляри пролежують. Без дiї.
     Але ще до початку  навчального  року  пригода,  пов'язана  з  чарiвними
окулярами, таки сталася.
     У  нас  з  Ромкою  нещодавно   з'явився   спiльний   ворог.   Здоровило
дев'ятикласник Альберт Бiляков, а точнiше Алик Мармиза, як ми його прозвали.
Вiн нещодавно оселився у сусiдньому будинку - переїхав з Подолу -  i  вважав
себе  крутим  подiльським  хулiганом.  Вiн  почав   козакувати   над   усiма
сусiдськими пацанами, меншими вiд себе. Вимагав грошi i, в разi вiдмови, бив
страшенно болючi "шалабани", тобто щиглi - руки в нього були здоровенницькi.
Не тiльки я, слабак, а й спортивний Ромка страждав вiд тих  "шалабанiв".  Ми
намагалися уникати зустрiчей з  Аликом  Мармизою.  Але  сьогоднi  ми  тiльки
вийшли з дому, як одразу потрапили в обiйми Алика. Вiн перетнув нам дорогу i
засичав:
     - Женiть монету!
     I  вже  пiдняв  правицю  для  "шалабанiв",  як  раптом   сталося   щось
неймовiрне. Алик враз зойкнув i схопився за лоба. I ми побачили, як на  лобi
в нього набрякають двi здоровенницькi синi гулi. Мармиза  лайнувся  й  побiг
додому.
     - Тю! Хтось з рогатки стрельнув, чи що? -  здивовано  озирнувся  Ромка.
Але позад нас були дверi. Алик стояв обличчям до нас - з рогатки  стрельнути
не мiг нiхто. Та й гулi вискочили майже одночасно -  стрiляти  мусили  двоє.
Причому одразу. Дивина! Чудасiя!
     - У нас з'явився якийсь  таємничий,  невидимий  захисник!  -  здивовано
мовив Ромка.
     Кiлька днiв, поки в Алика Мармизи не зiйшли гулi, вiн  не  показувався.
Аж раптом бачимо - з'явився нарештi. Ми з Ромкою сидiли на моєму балконi, що
виходив на вулицю, i грали в шахи. Аж бачимо - iде Алик. А назустрiч йому  -
хлопчик рокiв десяти. Алик до нього зi своїм звичним вигуком: "Жени монету!"
Та тiльки вiн це сказав, як одразу скрикнув i схопився за лоба. I  знову  на
його лобi з'явилися двi здоровенницькi синi гулi. Вiд подиву скрикнули й  ми
з Ромкою.
     Ну, це вже не жарт, не випадковiсть. Якийсь невидимка всерйоз взявся за
Мармизу.
     - Хто ж це?! - вигукнув я.
     - По-моєму, є всi пiдстави скористатися з чарiвних  окулярiв!  -  мовив
Ромка.
     - А  може,  втримаємося?  -  сказав  я.  -  Попереджали   ж   нас,   що
користуватися чарiвними окулярами можна тiльки у крайньому  разi,  коли  без
них не обiйтися...
     - От ти ж, їй-богу!.. - скривився Ромка.
     - А якщо втратимо? Однi ж лишилися. А крайнього ж разу нема.  Просто  з
цiкавостi.
     I раптом з боку вулицi, бiля балкона, просто в повiтрi почувся дзвiнкий
хлоп'ячий голос:
     - О! Так у вас є чарiвнi окуляри?! То ми б могли подружитися.  А  то  я
все  сам  та  сам.  Нуднувато  менi  буває  без  товариства.  Навiть  словом
перекинутися нi з ким.
     У нас з Ромкою навiть роти порозкривалися вiд несподiванки.
     - Ой!.. Х-хто це?! - пробелькотiв Ромка.
     - Надягайте чарiвнi окуляри, тодi будемо балакати! - почулося знову.
     - "Надягайте"!.. У нас всього одна пара, - зiтхнув Ромка.
     - Нiчого!.. В окулярах же два скельця - лiве i праве.
     - А оправа ж одна! - сказав я.
     - Не хвилюйтесь! Буде двi! - сказав невидимка.
     Я кинувся в кiмнату до свого рюкзачка, де на  сподi  ховав  окуляри,  i
побачив, що, справдi, там уже лежать двi пари, кожна  з  одним  скельцем,  а
друге заклеєне. Начепили ми з Ромкою одночасно чарiвнi окуляри. I знову роти
вiд подиву  пороззявляли...  Бiля  балкона  просто  в  повiтрi  ми  побачили
усмiхненого хлопчика  у  сорочцi-вишиванцi,  у  смушевiй  шапцi  набакир,  у
червоних  шароварах,  червоних  чоботях,  який  сидiв   верхи   на   дивному
напiвпрозорому блакитному конику з яскравою жовтою гривою i жовтим  хвостом.
У  руках  хлопчик  тримав  срiбний  пернач,  коротку   палицю   з   перистим
набалдашником (я знав, що це таке, бо читав багато книжок про запорожцiв).
     - Хто ж ти такий?! - спитав я.
     - Я -  Козачок  Гулька  з  роду  Мамаїв,  козакiв-характерникiв,  тобто
чарiвникiв. Ви ж про Козака Мамая, мабуть, чули?
     - Аякже! - вигукнув Ромка. - У нас дома навiть картина є - Козак  Мамай
з бандурою, а поряд кiнь стоїть.
     - Цьому нацiональному герою українського фольклору пам'ятник на Майданi
Незалежностi поставили! - докинув я.
     - А як ти у повiтрi тримаєшся, не падаєш? - спитав Ромка.
     - Бо я сиджу на чарiвному конику-понику Лiтайку.  Вiн  сам  з  небесної
блакитi, а хвiст i грива - з сонячних  промiнцiв.  Ми  з  ним  невидимi  для
людей. Ви нас бачите тiльки завдяки чарiвним окулярам.
     - А чого в тебе таке дивне iм'я?
     - Бо по Українi я гуляю, скривджених дiтей я  захищаю,  хулiганам  гулi
набиваю...
     - Ну, це ми бачили! - усмiхнувся Ромка.
     - А давно ти по Українi гуляєш? - спитав я.
     - Тринадцятий рiк. Вiдтодi як Україна стала незалежною.
     - А скiльки ж тобi рокiв? - недовiрливо спитав Ромка.
     - Чотириста дванадцять! - усмiхнувся Козачок Гулька.
     - Що-о-о?! - вражено перезирнулися ми з Ромкою.
     - Та  сказав  же  -  чотириста  дванадцять!  Я  ж  за  часiв  козаччини
народився.
     - А чого ж ти досi не вирiс, не став дорослим? - спитав я.
     - А навмисне! Я своїм батькам сказав: "Люба мамо, любий тато, я не хочу
виростати! Хочу залишитися хлопчиком i захищати  скривджених  дiтей.  Бо  тi
дорослi так заклопотанi своїми дорослими справами, боротьбою за владу, що до
дитячих справ у них руки не доходять". I батьки менi  дозволили  i  дарували
дитяче безсмертя. Ще й срiбний пернач-гулiнабивач дали.
     - А де ж ти був отi чотириста рокiв, до незалежностi? - спитав я.
     - У Синьому Потойбiччi, де живуть  усi  чаклуни  й  чарiвники.  Ви  всi
живете у Посейбiччi, у звичайному реальному свiтi. А  є  ще  свiт  казковий,
нереальний, де живуть чаклуни й чарiвники, - Синє Потойбiччя, вже сказав.  I
козаки-характерники, тобто чарiвники, там живуть.
     - I що ж ти там робив,  у  Потойбiччi,  цiлих  чотириста  рокiв?  Невже
просто собi жив i нiчого не робив? - спитав Ромка.
     - Як це нiчого не робив?! Воював весь час! З рiзними злими силами,  якi
кривдять казкових дiтей. Казкових дiтей оно скiльки -  вiд  Iвасика-Телесика
до  Хлопчика-Мiзинчика!..  I  злих  сил  -  тьма-тьмуща!..  Хочете  на   них
подивитися?
     - Цiкаво було б, звичайно, - сказав я.
     - Але для цього, мабуть, у Потойбiччя мандрувати треба, - сказав Ромка.
     - Авжеж! - пiдтвердив Козачок Гулька.
     - А як? - спитав я.
     - Дуже просто! Сядете на мого Лiтайка: один поперед мене, другий  позад
мене. I полетимо!
     - Так вiн же такий маленький! - вигукнув Ромка.
     - Нiчого-нiчого! - сказав Козачок Гулька. - Зате дужий! Бо чарiвний!
     Блакитний Лiтайко наблизився до балкона, ми з Ромкою посiдали на нього,
i коник злетiв у небо.
     Ми мчали з шаленою швидкiстю. I враз оглушливо бахнуло, як  ото  буває,
коли реактивний лiтак долає звуковий бар'єр, i одразу блакить неба з свiтлої
стала темно-синьою.
     - Ну от! Приїхали! - сказав Козачок Гулька.
     Ми опустилися на землю. Все було майже таке, як i в нашому  Посейбiччi,
тiльки синє - синi дерева, синя трава, синi будинки. На синiй  лавочцi  бiля
синьої хати сидiв синiй дiдуган i щось говорив синiй бабусi, але  слiв  чути
не було.
     - Ото чаклун Iван Iванович Брехайло, а то Баба Ябеда, - пояснив Козачок
Гулька. - Чого вони дiтей вчать - самi розумiєте. Летимо далi!
     I ми полетiли далi. По дорозi йшли  двоє  синiх  здорованiв  i  сердито
розмахували руками.
     - А це чаклун Iван Iванович Задирайло i чаклун Iван Iванович Ображайло.
Що вони дiтям начакловують, теж ясно! - сказав Козачок Гулька.
     Бiля неохайної синьої хати були розкиданi  бруднi,  немитi  каструлi  й
тарiлки. Коло дверей просто на землi лежала нечесана, замурзана тiтка.
     - А  це  чаклунка   Нечупара-Ледащо.   А   в   хатi   хропе   її   брат
Невiглас-Ледащо. Дуже популярнi чаклуни, найбiльше дiтей зачакловують. А оно
мовонезнавець Суржиков-Какось, який мову дiтям калiчить... Ну, на  сьогоднi,
думаю,  досить.  Гарнi  ви  хлопцi,   сподобалися   менi.   Сподiваюсь,   ми
потоваришуємо.  Недарма  вам  чарiвнi  окуляри  якiсь  добрi  чародiї  дали.
Бешкетникам не дали б. А раз у вас є чарiвнi  окуляри,  ми  зможемо  з  вами
спiлкуватися. Бо ж у  вашому  реальному  свiтi,  у  Посейбiччi,  ми  з  моїм
коником-поником Лiтайком невидимi. Як придумаєте якусь  цiкавеньку  пригоду,
гукайте мене. Власне, й гукати не треба. Начепiть  чарiвнi  окуляри  -  i  я
одразу з'явлюсь. Тiльки пригода мусить бути  обов'язково  доброю,  на  гарну
справу спрямованою,  на  рятування  когось  абощо.  Тiльки  такi  пригоди  я
люблю... А тепер - рушаймо назад!
     I знову коник Лiтайко знявся у небо. I полетiв з шаленою  швидкiстю.  I
знову бахнуло, як ото бахкає, коли реактивний лiтак долає звуковий бар'єр. I
небесна блакить враз стала ясною, свiтлою i прозорою,  i  незчулися  ми,  як
опинилися бiля мого балкона. Перелiзли ми на балкон, попрощалися з  Козачком
Гулькою, i вiн одразу зник, став  невидимий.  А  в  руцi  в  мене  опинилися
чарiвнi окуляри з двома скельцями...
     - От Козачок Гулька! От Козачок Гулька!  Скажи!  -  захоплено  вигукнув
Ромка.
     - I говорити нiчого! Супер! - сказав я.


                             ПРИГОДА ДВАНАДЦЯТА
               Чарiвник Часомiр та чаклун Зловред Поганський.

     Пiсля того як ми з Ромкою познайомилися з Козачком Гулькою,  ми  тiльки
про нього й говорили.
     - От класний Козачок Гулька! - казав Ромка.  -  А  коник-поник  Лiтайко
який!
     - А пернач-гулiнабивач! - пiдкидав я.
     - Треба щось таке цiкавеньке придумати, щоб  знову  з  ним  зустрiтися.
Цiкаве й добродiйне! Так, як вiн i казав! Що б його таке придумати? -  чухав
потилицю Ромка.
     - Не знаю,  -  зiтхав  я.  -  Якби  знав,  давно  б  тобi  сказав.  Ех,
Ромко-Ромко! - знову зiтхнув я. - Є в мене грiх на душi. Я  тобi  про  нього
нiколи нiчого не говорив. Але й досi каюся!
     - Який грiх? - спитав Ромка. - Вкрав щось? Чи вiкно розбив?
     - Гiрше!.. Було це ще до того, як ми з тобою подружилися. Пiвтора  роки
тому.
     - Ну, давай-давай! Кайся! - усмiхнувся Ромка.
     - Було це влiтку в селi, коли я поїхав, як завжди, до дiдуся  й  бабусi
вiдпочивати. Тато саме купив менi футбольний  м'яч,  щоб  я  з  хлопцями  на
вигонi грав... Першого ж дня пiшов я на вигiн. А там -  жодного  хлопця.  Як
потiм з'ясувалося, у сiльмаг привезли морозиво, i хлопцi побiгли  туди.  Ну,
ганяю я сам того м'яча, тренуюсь, iндивiдуальну майстернiсть вiдточую. Одбив
м'яч далеченько. Аж тут раптом з'явився незнайомий хлопець. Ну, може,  трохи
старшенький за мене. Вхопив м'яча в руки. Я подумав - забрати  хоче,  кричу:
"Оддай!" А вiн мовчить, тiльки  усмiхається.  Кинув  м'яч  на  землю,  почав
пiдбивати ногою. Я до  нього,  намагаюся  забрати  м'яча,  а  вiн  весь  час
обводить мене, не дає забрати. "Оддай! - кричу.  -  Оддай,  дурень!"  А  вiн
знову - нi слова!.. Це мене ще  бiльше  роздратувало.  "Оддай,  -  кричу.  -
Пришелепкуватий! Iдiот! Ненормальний!" I знову вiн - нi слова у вiдповiдь...
Нарештi  вiн  кинув  м'яча,  повернувся  й  пiшов,  так  менi  нiчого  й  не
сказавши... А потiм я дiзнався, що  вiн  глухонiмий.  I,  до  речi,  казали,
добрий, хороший хлопчик. Приїхав з  батьками  до  родичiв.  Попрощатися.  На
Пiвнiч переїжджали вони. Хотiв зi мною погратися, а я бач...
     - Тю! - пхикнув Ромка. - I це весь грiх?.. Подумаєш!..
     - Еге! "Подумаєш"! У мене й досi перед очима його тремтлива усмiшка...
     - Тремтлива? - не зрозумiв Ромка.
     - Коли вiн усмiхався, губи в нього тремтiли, - пояснив я.
     - Дуже ти, їжачку, вразливий, "впiчатлiтельний"! - сказав Ромка.
     - Нiчого ти, Ромко, не розумiєш! - зiтхнув я. - Якби можна було назад у
минуле повернутися, я б зовсiм по-iншому себе повiв...
     - Думаєш, Козачок Гулька може тобi допомогти  в  цьому?  -  примружився
Ромка. - Викинь з голови!.. Козачок Гулька тiльки гулi набивати може...  Ой!
Ой!
     Ромка схопився за лоба.  I  одразу  почувся  голос  невидимого  Козачка
Гульки:
     - Ото щоб не казав дурниць!.. Я не лише гулi  набиваю,  а  й  усiм,  як
можу, допомагаю... Я все чув, Васю, що ти казав про свої  переживання.  Бiжи
бери свої чарiвнi окуляри! А ти, Ромко, йди гуляй! Ця пригода не для тебе!
     - Вибачай, Ромко! Сам винен. Було б не говорити того, що ти говорив.
     - Та вiн же невразливий, "невпiчатлiтельний"! - мовив Козачок Гулька.
     - Нi-нi! - вигукнув я. - Вiн гарний хлопець! Тiльки напускає  на  себе,
щоб здаватися крутiшим, мужнiшим.
     - Давай-давай, бiжи по окуляри!.. А ти,  Ромко,  не  думай...  Справжнi
козаки були не лише мужнiми, а й добрими, чуйними, людяними! - мовив Козачок
Гулька.
     Я побiг по окуляри. А тодi, повернувшись, глянув на Ромку -  такий  вiн
був зажурений i нещасний, що менi аж у серце кольнуло.
     - Чого, Васю, задумався? - спитав Козачок Гулька.
     - Може, все-таки й Ромку вiзьмемо? Га? - прохально мовив я. - Хай би  й
вiн...
     - Молодець, Васю! Я й думав, що ти так скажеш. Справдi, добрий,  чуйний
ти хлопець!.. Давай вiзьмемо й Ромку!
     I враз я вiдчув, що в руцi в мене вже не одна, а двi пари окулярiв.  По
одному скельцю у кожних, а друге заклеєне. Начепили ми з Ромкою одночасно тi
окуляри i одразу побачили Козачка Гульку на блакитному конику Лiтайку.  Сiли
ми на коника i тiєї ж митi злетiли в небо.
     - У Потойбiччя летимо! - сказав Козачок Гулька.  I  знову,  як  i  того
разу, з шаленою швидкiстю помчали ми небом. I знову бахнуло так, як  бахкає,
коли реактивний лiтак долає звуковий бар'єр. I знову  ясна  небесна  блакить
стала темно-синьою, знову пiд нами з'явилися синi дерева, синi будинки, синя
трава... Ми прибули у Синє Потойбiччя i опустилися бiля синього будиночка  з
високою трикутною вежею, на якiй  були  великi  годинники  -  по  одному  на
кожному боцi. I показували тi годинники рiзний час.
     - Тут живе чарiвник-годинникар Мить Митьович Часомiр, - пояснив Козачок
Гулька. - Один годинник  на  вежi  показує  час  теперiшнiй,  другий  -  час
минулий, третiй - час майбутнiй. Цей чарiвник i може допомогти  тобi,  Васю,
повернутися у минуле. Правда, тiльки для доброго дiла. Але попереджаю  тебе,
Васю, за повернення у минуле доведеться заплатити.  За  кожну  хвилину  днем
майбутнього життя.
     - Ого! - сказав Ромка.
     - I якщо ти зробиш щось  погане,  повернутися  вже  не  зможеш.  Так  у
минулому й залишишся.
     - Нiчого поганого я не робитиму. Я згоден!
     - Десяти хвилин тобi вистачить? - спитав Козачок Гулька.
     - А якщо не вистачить, можна буде продовжити? - спитав я.
     - Можна. Тiльки кожна  продовжена  хвилина  буде  коштувати  двох  днiв
майбутнього життя.
     Ромка вже  зробив  рота  бубликом,  щоб  сказати  своє  "ого!",  але  я
вигукнув:
     - Згоден!
     - Ну, тодi я кличу Митя Митьовича, - i Козачок Гулька  пiпiкнув  кiлька
разiв так, як пiпiкають по радiо, коли сповiщають точний час. I з  будиночка
вийшов синiй чоловiчок з фiолетовими очима, у яких бiгали жовтенькi  бiсики,
наче секунднi стрiлки, - в лiвому в один бiк, у правому в другий.  Чоловiчок
був кругловидий, з довгеньким гострим носиком, який весь час теж крутився то
в один бiк, то в протилежний.  Козачок  знову  почав  пiпiкати,  як  сигнали
точного часу. Чарiвник Часомiр теж щось пропiпiкав. Козачок  Гулька  пояснив
нам:
     - Мить Митьович нашої посейбiчної мови не знає, тому я  переказав  йому
по-потойбiчному твоє, Васю, прохання. I вiн запрошує тебе.
     Чарiвник зробив церемонний запрошувальний жест, i  я  пiшов  за  ним  у
будиночок. I одразу наче потрапив у  механiзм  чудернацького  годинника.  На
всiх стiнах, на стелi крутилися врiзнобiч  фiолетовi,  з  жовтими  зубчиками
колiщатка. Мить Митьович пiдвiв мене до великого колiщатка i жестом показав,
щоб я схопився за нього. Я схопився - i враз злетiв угору, у  трикутну  вежу
до одного з годинникiв, що, певне, показував минулий час. I полетiв  у  синю
безодню. I за мить опинився на вигонi  з  отим  своїм  новеньким  футбольним
м'ячем саме у той момент,  коли  глухонiмий  хлопчик  схопив  м'яча.  Слова:
"Вiддай, дурень!" - вже от-от мали зiрватися у мене з язика, але я  прикусив
його. Привiтно усмiхнувся хлопчику. Тодi швиденько скинув кеди, поставив  їх
обабiч, позначивши футбольнi ворота, став посерединi, пригнувся, як воротар,
i махнув хлопчику, щоб вiн бив менi  пенальтi.  Хлопчик  радiсно  усмiхнувся
менi у вiдповiдь  i  вдарив  по  м'ячу.  Я  гепнувся  на  пузо,  пропускаючи
одинадцятиметровий. Хлопчик  радiсно  пiднiс  догори  руки,  як  це  роблять
футболiсти,  коли  заб'ють  гол.  Я  показав  йому  вiдстовбурчений  великий
палець - молодець, мовляв! А тодi вiн став на ворота i я бив йому  пенальтi.
I вiн ловко ловив м'яч. I знову я пiдносив догори  великий  палець.  Хвилини
летiли за хвилинами. Я не помiчав часу. Яка то  радiсть  -  мати  можливiсть
спокутувати свою провину!.. Нарештi хлопчик показав на свою лiву руку, на те
мiсце, де носять годинник, - мовляв, йому час iти. Глянув  на  мене  вдячно,
помахав вiтально рукою i побiг... I в  цю  мить  запiпiкало,  як  по  радiо.
Закрутилося-закрутилося - i я опинився у будиночку чарiвника Часомiра.  Мить
Митьович схвально поплескав мене по плечу, i ми вийшли з чарiвного будиночка
до Ромки i Козачка Гульки. Мить Митьович пропiпiкав щось Козачковi.
     - Мить Митьович каже, - звернувся до мене Козачок Гулька, - що ти  йому
сподобався, вiн з тебе плати не  вiзьме,  ти  побував  у  минулому,  так  би
мовити, безкоштовно. Всi твої майбутнi днi залишаться при тобi.
     Я вдячно закивав головою чарiвниковi. Вiн привiтно  усмiхнувся  менi  i
зник у будиночку.
     - А тепер, Ромко, я познайомлю тебе з чаклуном, який змушує тебе думати
й робити не по-доброму, - сказав Козачок Гулька.  I  Ми  знову  посiдали  на
коника Лiтайка i подалися далi. Аж от Лiтайко опустився  бiля  страхiтливого
чорного палацу, з даху якого  на  дверi  спускалися  звиваючись  страхiтливi
потворнi змiї з зеленими очима i вогнедишними пащами.
     - Це палац лихого чаклуна Зловреда Поганського-Хулiганського.  А  от  i
вiн сам!
     З палацу вискочив синiй дiд з зеленою бородою i зеленими, як у  потвор,
очима. Чаклун пронизливо подивився на нас i раптом кинувся до Ромки й  почав
його обiймати й цiлувати, радiсно пiпiкаючи. Не встиг я i оком зморгнути, як
вiн схопив Ромку в обiйми i зник разом з ним у палацi.
     - От бачиш, Васю, Зловред Поганський  одразу  помiтив,  кого  вiн  може
зачаклувати й зробити своїм  агентом.  Будемо  зараз  Ромку  виручати!  -  I
Козачок Гулька кинувся до дверей i  почав  гамселити  потвор  своїм  срiбним
перначем. Потвори пронизливо заверещали. З палацу  одразу  вискочив  чаклун.
Козачок Гулька i його вцiдив по головi. Чаклун поточився i впав. I в цю мить
з палацу вискочив Ромка, блiдий i переляканий.
     - Тiкаймо швидше, поки чаклун не прочумався!
     Ромка скочив на коника Лiтайка, i ми чимдуж помчали геть.
     - Ху-у!.. - важко дихаючи, промовив Ромка. - Спасибi,  що  врятували!..
Вiн на мене дмухнув, чимось одурманив i примушував пiдписати  якийсь  чорний
папiрець.
     - Якби ти пiдписав той папiрець, був би зачаклований,  став  би  карним
злочинцем, потрапив би у  лабета  злодiїв  i  хулiганiв,  -  сказав  Козачок
Гулька.
     I ми знову помчали з шаленою швидкiстю у синє небо. I знову  бабахнуло,
коли ми перетнули кордон  Потойбiччя  i  опинилися  у  ясному  небi.  Кiлька
хвилин - i ми вже в нашому дворi. Ми з Ромкою злiзли  з  коника  Лiтайка  i,
прощаючись, по черзi потиснули руку Козачковi Гульцi.
     - Ну, до побачення! До наступної пригоди! - сказав  Козачок  Гулька.  -
Менi з вами цiкаво.
     - А нам з тобою ще бiльше! - сказав Ромка.
     I Козачок Гулька та  його  коник  Лiтайко  одразу  зникли  -  зробилися
невидимими. А в руках  у  мене  опинилася  одна  пара  окулярiв  -  з  двома
скельцями. На душi в мене було так легко, що я спокутував свою провину перед
глухонiмим хлопчиком. Та й Ромка був  задоволений,  що  вирвався  з  обiймiв
чаклуна Зловреда Поганського.


                             ПРИГОДА ТРИНАДЦЯТА
                                Викрадення.

     Як ви вже, мабуть, помiтили, мiй друг Ромка - хлопець дуже запальний  i
нетерплячий.
     - Якщо комусь сказати, що в нас є чарiвнi  окуляри,  що  ми  знайомi  з
незвичайним Козачком Гулькою i що ми спокiйнiсiнько собi сидимо i нiчого  не
робимо, не контактуємо з тим Козачком, з нас,  з  дурнiв,  голосно  смiялися
б! - кип'ятився Ромка.
     - Але  ж  ти  знаєш,  Маргарита  Степанiвна  попереджала  -   чарiвними
окулярами можна користуватися лише в крайньому разi, коли без  них  обiйтися
просто неможливо. А без чарiвних окулярiв ми Козачка Гульку не  побачимо,  -
намагався заспокоїти я Ромку.
     - То вважай, що в мене  саме  такий  крайнiй  раз  -  я  хочу  показати
Козачковi нову комп'ютерну гру "Контрстрайк". Я певен, що Гулька не лише  не
грав, а й в очi не бачив нiколи комп'ютера. I це  свинство  з  нашого  боку,
маючи чарiвнi окуляри, не викликати Гульку й не показати йому комп'ютер!
     Ця розмова вiдбувалася на вулицi,  коли  ми  поверталися  пiсля  урокiв
додому. I раптом позад нас почувся дзвiнкий голос:
     - Хлопцi, а про що це ви говорите? Про якi чарiвнi окуляри,  про  якого
Козачка Гульку?!
     Ми з Ромкою так i поприсiдали вiд  несподiванки.  Рвучко  обернулися  i
побачили Ритку Скрипаль, першу красуню нашого  класу,  в  яку  ми  з  Ромкою
обидва були трохи закоханi, але яка була дуже горда i  не  звертала  на  нас
уваги. Виявляється, Ритка йшла за нами i  чула  нашу  розмову.  Ми  втратили
пильнiсть i говорили занадто голосно.
     - Чого це ви роти пороззявляли? - усмiхнулася Ритка. -  Так  що  це  за
чарiвнi окуляри i Козачок Гулька?
     Ми з Ромкою безпорадно перезирнулися.
     - Та що ти вигадала?! - першим отямився Ромка. - Якi чарiвнi  окуляри?!
Який Козачок Гулька?!
     - Ага-ага! - пiдтакнув я.
     - Та що менi - позакладало?! Я ж усе чула! - вигукнула Ритка.
     Ми з Ромкою перезирнулися.
     - А-а... То я... то я переказував їжачковi нову комп'ютерну гру.
     - Ага-ага! - знову пiдтакнув я.
     - Думаєте, я дурна? - пхикнула  Ритка.  -  Ви  просто  не  хочете  менi
говорити! Ну й не треба!..
     - Ну, якi можуть бути чарiвнi окуляри? Який чарiвничок Гулька?.. У  наш
час це ж просто нереально! - вигукнув Ромка. - Фантастика!.. Iнша  справа  -
Iнтернет, комп'ютер... Досягнення сучасної науки!
     - Ай! - махнула Ритка рукою. - Колись i комп'ютер  був  фантастикою!  -
Ритка зiтхнула. - А менi так потрiбнi були б чарiвнi окуляри!..
     - Для чого? - спитав я.
     - У мене сестричка двоюрiдна, Любочка... слiпа... їй i операцiю  робили
у Центрi мiкрохiрургiї ока - нiчого не допомагає...
     Ми з Ромкою знову перезирнулися. Завжди самовпевнена, горда i  зверхня,
Ритка виглядала зараз безпорадною i нещасною. Менi стало її так жаль!..  Але
Ромка поспiшив сказати:
     - Та нема ж у нас  чарiвних  окулярiв!  Нема!..  Звiдки  б  вони  могли
узятися?! Що ми - чаклуни, чи що?.. Якби ми мали чарiвнi окуляри, хiба  б  у
нас були проблеми з помилками у диктантах? Все б пiдгледiли! Ха-ха!
     Ромка говорив так переконливо, що я б i сам повiрив.
     - Що ж... вибачайте, панове! - Ритка знову стала  гордою  i  зверхньою.
Пхикнула i побiгла вiд нас. Я зiтхнув i знизав плечима. Ромка пильно  глянув
на мене:
     - Ти що, Їжачку, може, хочеш вiддати їй чарiвнi окуляри?!
     - Нi!.. Але... - я знову знизав плечима.
     - Що - "але"? Що - "але"?.. Ой, Їжачку, я бачу, ти вже готовий  вiддати
Ритцi чарiвнi окуляри... А може,  вона  вигадала  все  про  слiпу  сестричку
Любочку, щоб заволодiти чарiвними окулярами?
     - Та нi, не думаю! У неї був такий вигляд!..
     - Ой! - махнув Ромка рукою.  -  Тi  дiвчата  -  такi  артистки,  можуть
зробити будь-який вигляд! I взагалi це ж наша спiльна таємниця...  Маргарита
Степанiвна нам обом же дала чарiвнi окуляри, i я не винен, що свої  втратив.
Так склалося, ти ж знаєш.  I  взагалi  у  свiтi  стiльки  слiпих!..  Слухай,
їжачку, хай окуляри краще будуть у мене. Я-то їх  точно  нiкому  не  вiддам.
Давай їх сюди!..
     У мене майнула думка, що це навiть краще - хай  долю  окулярiв  вирiшує
Ромка.
     - Тiльки ти ж, Ромко, не  легковаж,  -  сказав  я.  -  А  то  пропадуть
нiзащо...
     - Не хвилюйся! Не пропадуть! Що я - не розумiю? Давай! Давай!
     Я дiстав iз споду рюкзачка чарiвнi окуляри, вiддав Ромцi, i вiн  поклав
їх у свiй рюкзачок. Настрiй у мене одразу чогось зiпсувався.
     У той день я ходив з мамою купувати менi нову  куртку  -  стара  зовсiм
подерлася. Ходили-ходили, вибирали-вибирали, поки нарештi  знайшли  -  i  за
цiною пiдходящу, i непогану. Повернулися додому  аж  надвечiр,  i  тут  мене
чекала страшна несподiванка: Ромчина мама  прибiгла  до  нас  схвильована  -
розпитувати мене, чи не знаю я, де  Ромка.  Коли  вона  прийшла  додому,  то
побачила, що комп'ютер включений, а Ромки нема. I верхнього одягу його нема.
I склянка соку апельсинового недопита. А Ромка сiк завжди допивав. Отже, вiн
зник раптово, дуже поспiшав. Я згадав Ромчинi слова, що вiн  хотiв  показати
комп'ютер Козачковi Гульцi. Але ж я не мiг сказати цього Ромчинiй мамi. Менi
було ясно, що Ромчине зникнення пов'язане з Козачком Гулькою.
     Ох, як менi були потрiбнi  зараз  чарiвнi  окуляри!  У  мене  були  всi
пiдстави скористатися з них! Та вони були в Ромки. Я пiшов з Ромчиною  мамою
до них "оглянути  мiсце  подiї"  i  нищечком  зазирнув  у  Ромчин  рюкзачок.
Чарiвних окулярiв там не було!..
     Безнадiйно зiтхаючи, я спускався сходами до себе  на  третiй  поверх  i
раптом почув голос невидимого Козачка Гульки:
     - Слухай, Васю, було так - Ромка викликав мене  за  допомогою  чарiвних
окулярiв i  почав  знайомити  з  комп'ютером,  показував,  як  користуватися
"мишкою" i клавiшами пiд час гри. Я  захопився  -  нiколи  ж  комп'ютера  не
бачив, i раптом задзвонив телефон. Ромка побалакав з кимось i каже: "Пограй,
Гулько, трохи сам, а я вибiжу на вулицю до машини: подзвонив  по  мобiльнику
мамин шофер - мама просила передати їй  теплу  кофту,  бо  в  офiсi  зимно".
Сказав i побiг, накинувши куртку. Я собi граю-граю, а Ромки нема. Я визирнув
у вiкно - нi машини, нi Ромки. Минула година-друга, а Ромка не йде.  Аж  тут
з'явилася Ромчина мама. Кинулася гукати Ромку,  i  я  зрозумiв,  що  нiякого
шофера вона не присилала. Де подiвся Ромка - хтозна. Я  й  тебе  шукав,  але
тебе не було.
     - Я з мамою по магазинах  ходив,  куртку  менi  шукали...  Ой,  Гулько,
боюсь, Ромку викрали!.. Рекетири! Щоб викуп за  нього  вимагати.  Ромчинi  ж
батьки - бiзнесмени.  Ой,  це  ж  так  небезпечно!  Якщо  батьки  викупу  не
заплатять або звернуться до мiлiцiї, Ромку навiть убити можуть.
     - Що ж, треба негайно шукати Ромку! - сказав Гулька.
     - А де, де шукати? - розгублено спитав я.
     - Доведеться звернутися  до  Казкового  Довiдкового  Бюро  Надзвичайних
Подiй (скорочено Кадобнап). Кадобнап крутиться на  орбiтi  навколо  Землi  i
збирає iнформацiю про всi надзвичайнi подiї, що вiдбуваються у свiтi.  Керує
Довiдковим Бюро чарiвник  Iван  Iванович  Шукайло.  Отож  виходь,  Васю,  на
подвiр'я. Там прив'язаний  до  дерева  невидимий  коник  Лiтайко.  Сядемо  й
полетимо на орбiту.
     - А що я скажу мамi? - розгублено спитав я. - Це ж, мабуть, надовго.
     - По-перше, ненадовго,  -  сказав  Козачок  Гулька.  -  А  по-друге,  i
говорити нiчого не треба. Мама й не помiтить твоєї вiдсутностi. У  чарiвному
свiтi час спресований до кiлькох секунд. Не гайся, треба поспiшати.
     Послухався я Козачка Гульку, вибiг надвiр i там знову почув його голос:
     - Залазь швиденько на дерево, хапайся за нижню гiлку i розставляй ноги.
Ми з Лi тайком тебе заберемо.
     Залiз я на дерево, схопився за гiлку й повис з розставленими ногами.  I
за мить вiдчув, що вже сиджу  на  невидимому  конику  Лiтайку.  Схопився  за
невидимого Козачка Гульку, i ми злетiли у зоряне небо.
     - Не дивуйся, - сказав Козачок Гулька. - Зараз на  тобi  буде  скафандр
космонавта. Ти ж не чарiвник, тобi у космосi дихати треба буде.
     I справдi, я вiдчув на собi скафандр космонавта, i я  побачив  блакитну
Землю, вiд якої ми вiддалялися з шаленою швидкiстю. Я ледь встигав  помiчати
супутники i космiчнi станцiї, повз якi ми мчали...
     Аж от ми пригальмували бiля дивовижної споруди з численними антенами  i
безлiччю iлюмiнаторiв. Козачок Гулька постукав (видно,  своїм  перначем)  по
люковi. Люк вiдчинився, i ми влетiли всередину. У  крiслi  перед  величезним
екраном сидiв кумедний дiдусь в окулярах з  подвiйними  скельцями  -  верхнє
прозоре, нижнє темне.
     - Зараз я з ним побалакаю мовою казковою, яку ти не зрозумiєш... Поясню
йому, що нам треба, - сказав Козачок Гулька i заджерготiв  щось  чарiвниковi
Iвану Iвановичу Шукайлу (звичайно ж, це  був  вiн).  Той  закивав  i  пiдняв
голову, щоб дивитися на екран крiзь темнi скельця.
     - Коли пан Шукайло  дiзнається  про  злочиннi  надзвичайнi  подiї,  вiн
дивиться  крiзь  темнi  скельця;  а  коли  дiзнається  про  гарнi,   радiснi
надзвичайнi подiї, дивиться крiзь свiтлi, - пояснив Козачок Гулька.
     На екранi швидко замиготiли страшнi кадри, наче з американського фiльму
жахiв, i враз виник стоп-кадр, на  якому  я  побачив  Ромку.  Вiн  лежав  зi
зв'язаними руками, ще й прикутий ланцюгом до  батареї  парового  опалення  у
напiвтемному пiдвальному примiщеннi... Поруч, на старому пошарпаному диванi,
куняв коротко стрижений здоровило з бичачою потилицею.
     - О! Це те, що нам  треба!  -  мовив  Козачок  Гулька,  а  тодi  вдячно
заджерготiв щось чарiвниковi  Шукайлу,  i  ми  знову  вилетiли  у  вiдкритий
космос.
     - Адреса в нас уже є. Будемо визволяти Ромку! - сказав Козачок Гулька.
     - Але ж тi рекетири мене побачать, - сказав я.
     - Як же вони тебе побачать, коли ти  невидимий,  -  усмiхнувся  Козачок
Гулька.
     Я роззирнувся i справдi не побачив нi рук  своїх,  нi  тулуба.  Тю!  Ми
мчали з шаленою швидкiстю назад до Землi. От уже й Київ...  Осяяний  вогнями
Хрещатик, Майдан Незалежностi... Але ми полетiли на околицю, на Куренiвку. I
опустилися у садку якогось приватного будиночка. На стовпi хитався невеликий
лiхтар, ледь освiтлюючи подвiр'я.
     - Ну от - приїхали! - сказав Козачок Гулька.
     - А як же ми  всередину  зайдемо?  -  спитав  я.  -  Дверi  ж,  мабуть,
зачиненi.
     - А  нащо  нам  дверi?  Ми  ж  невидимi,  чарiвнi.  Ми  й  крiзь  стiни
проникнемо! -  I,  на  мiй  подив,  ми  справдi  вiльно  проникли  всередину
будиночка крiзь стiни.
     У напiвтемнiй кiмнатi, яку ми бачили на  екранi  в  Шукайла,  лежав  на
пiдлозi Ромка. Ми наблизилися до нього, i враз Ромка скочив на  рiвнi  ноги,
звiльнившись вiд мотузок i ланцюгiв. А замiсть  нього  на  пiдлозi  опинився
зв'язаний i прикутий здоровило з бичачою потилицею. Вiд жаху очi в здоровила
зробилися, як колеса. А на лобi набрякли  двi  здоровенницькi  синi  гулi  -
Козачок Гулька таки не втримався i вперiщив його своїм перначем.
     - Давай, Ромко, швидше сiдай на Лiтайка! - вигукнув Козачок  Гулька.  I
враз Ромка став невидимий, а я вiдчув, що вiн уже сидить поряд  зi  мною  на
Лiтайку.
     I, вилетiвши крiзь стiни з будиночка, ми помчали до  нас  додому.  Бiля
нашого будинку ми з Ромкою злiзли з Лiтайка i знову стали видимими. Як добре
мати справу з чарiвниками!
     Ромка захоплено вигукнув:
     - От спасибi, що врятували! А я вже думав, що менi капець!
     - А де ж чарiвнi окуляри? Чому ти ними не скористався? - спитав я.
     - Та в кишенi! Рекетири ж мене одразу зв'язали, i я не мiг дотягтися до
кишенi, - сказав Ромка. - А як ви мене знайшли?
     - Вася тобi все розкаже! - мовив Козачок Гулька. - А я зараз поспiшаю -
ви ж у мене не однi.
     - А що ж я мамi скажу? - почухав потилицю Ромка. - Хто ж мене звiльнив?
     - Скажеш, що втiк, виявивши кмiтливiсть  i  спритнiсть!  Хлопець  ти  з
фантазiєю, щось придумаєш! - сказав Козачок Гулька. - А в мiлiцiю треба таки
заявити:  i  адреса  тобi  вiдома,  i  словесний  портрет  описати   зможеш.
Безкарними цих покидькiв лишати не можна. Ну, бувайте здоровенькi!..
     Я глянув на Ромку: вiн був блiдий i нещасний - далася-таки взнаки  йому
та надзвичайна подiя!
     I раптом я подумав: чи не  за  те  йому  тi  переживання,  що  вiн  без
спiвчуття поставився до слiпої сестрички Ритки Скрипаль?..
     Але я Ромцi нiчого на сказав. Та вiн сам, мабуть, це вiдчув. Вiн  витяг
з кишенi чарiвнi окуляри i простягнув менi:
     - На! Хай вони в тебе будуть. Все-таки вони бiльше твої, нiж мої. То  й
вирiшуй їхню долю!


                            ПРИГОДА ЧОТИРНАДЦЯТА
                                  Остання.

     Ми з Ромкою дуже переживали: i слiпу Любочку,  Ритчину  сестричку  було
дуже жаль, i так не хотiлося назавжди втрачати чарiвнi окуляри!..
     - Це ж без чарiвних окулярiв i Козачка  Гульку  бiльше  нiколи  вже  не
побачимо... - зiтхав Ромка.
     - Авжеж... Але... - зiтхав я.
     - Ну що ти все "алекаєш, алекаєш"! - вигукнув Ромка.  -  Думати  треба!
Робити щось треба!  Щоб  i  слiпiй  Любочцi  допомогти,  i  чарiвнi  окуляри
назавжди не втратити!
     - А що... що робити? Ти знаєш?
     - Ну... ну хоча б....  хоча  б  до  нашої  доброї  чарiвницi  Маргарити
Степанiвни пiти, розказати  їй  все.  Вона  ж  добра,  вона  щось  придумає,
допоможе нам.
     - А де її знайти? Ми ж уже раз шукали її колись. I не знайшли.
     - Ну, по-перше, погано шукали.  А  по-друге,  не  було  такої  поважної
причини! - сказав Ромка.
     - Ну, давай ще пошукаємо, хiба я проти...  Думаєш,  менi  так  хочеться
втратити чарiвнi окуляри?..
     - О! Це вже конкретна розмова! - зрадiв Ромка. - Ходiмо!
     I ми пiшли шукати  квартиру  Маргарити  Степанiвни.  I  знову  почалася
плутанина.
     - О! Це той двiр! - вигукував Ромка.
     - А де ж вiзерунчастi дверi на першому поверсi? - питав я.
     - Ну, може, вона помiняла дверi, - казав Ромка.
     - А чого їх  було  мiняти?  -  знизував  я  плечима.  -  Хто  це  мiняє
цiлiсiнькi гарнi дверi, та ще вiзерунчастi?
     - Ну, вона ж не звичайна собi бабуся, а чарiвниця!
     - Нi, це не той двiр! - заперечував я.
     - А я кажу, той! - наполягав Ромка. - I дверi просто у двiр виходять, i
кнопка для дзвоника така сама!
     - Ну, то дзвони!
     - I подзвоню! - Ромка натиснув на кнопку.  За  дверима  задеренчало.  I
враз почувся басовитий собачий гавкiт - гавкало щось здоровенницьке:  чи  то
вiвчарка, чи навiть дог.
     - Таки не воно! - вигукнув Ромка. - У Маргарити  Степанiвни  собаки  не
було!
     Пiд лютий собачий гавкiт ми чкурнули з того двору.  I  подалися  шукати
далi. Нарештi Ромка вигукнув:
     - О! Оце таки той двiр! Я запам'ятав  пiдворiття  -  обабiч  нього  два
гранiтних стовпчики, щоб машини, заїжджаючи, кути пiдворiття не оббивали. Це
ще з довоєнних часiв лишилося у старих пiдворiттях. Тепер такого не роблять.
     Я теж згадав, що колись звернув увагу на цi стовпчики.  Так!  Здається,
таки воно. Ми зайшли у двiр i  здивовано  перезирнулися.  Будинку  Маргарити
Степанiвни не було - вiн  був  знесений.  I  те  мiсце  обгороджене  високим
парканом.
     - Тю! Ти диви! Знесли! - вигукнув Ромка. Вiн був дуже цiкавий  -  всюди
йому треба було встромити свого носа.  Вiн  знайшов  дошки,  не  дуже  мiцно
прибитi, одiрвав їх, розсунув i полiз. Я, звичайно, за ним. I  раптом  Ромка
почав падати у глибокий котлован, виритий пiд фундамент  нового  будинку.  Я
схопив його за рукав, але не втримав i разом з ним  полетiв  униз.  На  наше
щастя, хтось поклав на дно котловану у цьому мiсцi солом'янi мати, i  ми  не
тiльки не повбивалися, а й не дуже забились.
     - Їжачку, ти живий? - спитав мене Ромка.
     - Та живий! Але як ми звiдси виберемося? Глибоко ж!
     - А чого ти мене хапав? Лишився б нагорi - людей покликав би!
     - Я ще й винний! - образився я. - Тебе ж рятував.
     - Ну, пробач, пробач! Це я, звичайно, дурницю впоров. Я ж не  знав,  що
край котловану так близько. Але ти не дрейф! Чарiвнi окуляри  при  тобi?  Не
розбив?
     - По-моєму, цiлi, - я полiз у  кишеню  й  витягнув  окуляри.  I  раптом
побачив, що в мене в руцi не одна, а двi  пари  окулярiв  -  у  кожної  одне
скельце заклеєне.
     - О! Козачок Гулька зараз з'явиться, раз двi пари  зробив!  -  вигукнув
Ромка.
     Я дав однi окуляри Ромцi,  й  ми  одночасно  начепили  їх.  I...  Щойно
свiтило сонце, голубiло небо, лiтали  пташки...  i  враз  настала  абсолютна
темрява, хоч в око стрель, як каже мiй дiдусь. Я торкнув  себе  за  обличчя,
щоб скинути окуляри, i вiдчув, що окулярiв на носi нема.
     - Ой! - почув я розгублений Ромчин голос. - Їжачку! Ти щось  бачиш?!  У
мене темрява перед очима! I окуляри зникли!
     - I в мене! - вигукнув я. - Що ж це таке? Ми ослiпли!
     - Гулько! Де ти?! - загукав Ромка. - Гулько-о!
     Але Козачок Гулька не озивався.
     - Маргарито Степанiвно! Маргарито Степанiвно-о! - закричав я.
     Але й Маргарита Степанiвна не озвалася. Та й як  вона  могла  озватися,
коли вона вже тут не жила, коли її  будинок  знесли.  Зв'язок  з  чарiвницею
втратився... Ми лежали на днi глибокого котловану слiпi й  безпомiчнi.  Мене
охопив жах...
     - Їжачку! Це нам за те, що ми хотiли схитрувати, залишити собi  чарiвнi
окуляри... Ну, чому, чому ми не вiддали їх одразу слiпiй дiвчинцi?! Це я,  я
винен в усьому!.. Пробач, пробач, їжачку! Ти хотiв вiддати, а я... Ну  чому,
чому в мене такий характер?.. - i Ромка заплакав.
     I раптом... раптом я побачив Ромку, що, плачучи,  уткнувся  в  зiгнутий
лiкоть.
     - Ромко! - закричав я. - Ромко! Я знову бачу!..
     Ромка рвучко пiдвiв голову:
     - Ой! I я бачу!..
     Я вiдчув i побачив у своїй руцi чарiвнi окуляри -  одну  пару  з  обома
незаклеєними скельцями. I враз почувся голос невидимого Козачка Гульки:
     - Молодець, Ромко, що покаявся! Коли можна  зробити  добро,  нiколи  не
треба хитрувати.
     - Ой, Гулько, однеси нас, будь ласка, до  слiпої  Любочки!  -  вигукнув
я. - Ми вiддамо їй чарiвнi окуляри.
     - Однеси, будь ласка! - пiдхопив Ромка.
     - Нi! - заперечив Гулька. - Ви з Риткою Скрипаль мали справу, до неї  я
вас i однесу. А там самi розбирайтеся.
     I тут я вiдчув, що вже сиджу верхи на невидимому конику Лiтайку поряд з
Ромкою. I за мить ми злетiли вгору.  Вилетiли  з  котловану  i  полетiли  до
будинку Ритки Скрипаль. Бiля будинку ми  опустилися  на  землю  i  злiзли  з
коника.
     - Ну, а тепер, хлопцi, бувайте здоровенькi! Я поспiшаю.
     - Куди? - прохопився Ромка.
     - Не закудикуй! - невдоволено мовив Козачок Гулька. - У  дуже  важливiй
справi. Потiм дiзнаєтеся.
     - Ну що ж, Ромко, доведеться в Ритки питати адресу її сестри Любочки, -
сказав я.
     - I що ми їй скажемо? - спитав Ромка.
     - Так i скажемо - що  хочемо  вiддати  її  сестричцi  чарiвнi  окуляри.
Досить хитрувати. Все  одно  ми  вже  втрачаємо  чарiвнi  окуляри.  То  чого
ховатися...
     - Тiльки говоритимеш ти, - сказав Ромка. - Ти ж перший одержав  чарiвнi
окуляри.
     - Ну, що ж... гаразд. А ти подзвони у квартиру. А то все я та я.
     - Нема питань! - усмiхнувся Ромка i  натиснув  на  кнопку  дзвоника.  У
квартирi задеренчало. Почулися кроки i дзвiнкий Ритчин голос:
     - Хто там?
     - Поштар Пєчкiн! - грубим голосом мовив Ромка.
     - Не балуйся! - вигукнув я. - Це ми - Вася Богданець...
     - I Роман Черняк! - додав Ромка.
     - Ой, стривайте! Я зараз! - вигукнула Ритка, i за  дверима  затупотiли,
вiддаляючись, швидкi кроки.
     - Побiгла чепуритися! - пхикнув Ромка.
     - Ну, ми ж без попередження. Почекаємо, - примирливо сказав я.
     - Авжеж, нiкуди не дiнешся, - зiтхнув  Ромка.  Чекати  довелося  хвилин
п'ять, як не бiльше. Нарештi клацнув замок i дверi вiдчинилися. Ритка була у
святковому платтi й сяяла, як кiнозiрка.
     - Будь ласка, заходьте! Роздягайтесь. Чому не подзвонили? Щось сталося?
     Ромка пiдштовхнув мене лiктем:
     - Давай! Доповiдай!
     - Ми прийшли... ми прийшли... по адресу твоєї сестрички Любоч...  ну...
тiєї... що не бачить... - затинаючись, сказав я.
     - А... а нащо вона вам?.. Во... вона  у  лiкарнi,  -  теж  затинаючись,
сказала Ритка.
     - Ми... ми хотiли вiддати їй чарiвнi окуляри! - одним духом випалив я.
     - Що-о?!. Не треба, хлопцi, жартувати! Такими речами не жартують!
     - А ми не жартуємо! - серйозним тоном сказав Ромка.  -  Давай,  Їжачку,
розказуй!
     I я почав розповiдати. З самого початку. Як одержав таємничого листа  з
пiдписом "Ритас".
     - Пам'ятаєш, вiн ще думав, що то ти написала? - вигукнув Ромка.
     - А-а... пам'ятаю, - кивнула Ритка.
     Тодi  я  розказав,  як  завдяки  чарiвним  окулярам  я  зняв  Ромку   з
трансформаторної  будки,  як  познайомилися  ми  з  Маргаритою  Степанiвною,
артисткою, що грала у театрi юного глядача вiдьом, а насправдi  була  доброю
чарiвницею, про Дiда  Мороза,  який  виявився  клоуном-фокусником  Рудольфом
Андрiйовичем,   чоловiком   Маргарити   Степанiвни,   про    "дипломат"    з
американськими доларами, про знайомство з Козачком Гулькою, про нашi польоти
на блакитному конику Лiтайку у Синє Потойбiччя, про моє повернення у  минуле
до глухонiмого хлопчика, про викрадення  Ромки  i  його  порятунок,  -  одне
слово, про всi нашi пригоди, пов'язанi з чарiвними окулярами. Ритка слухала,
затамувавши подих, i тiльки клiпала своїми чудовими волохатими вiями.
     - Фантастика! Неймовiрно! - вигукнула Ритка, коли  я  закiнчив.  -  Ану
покажiть тi чарiвнi окуляри!
     Я полiз у кишеню i... Серце моє зупинилося - чарiвних окулярiв у кишенi
не було!
     - Ну, давай! Показуй! Ну! - штовхнув мене лiктем Ромка.
     - Во... вони з-зникли! - ледь чутно прохарамаркав я.
     - Як зникли? Загубив, чи що? - здивовано спитав Ромка.
     - Загубити їх я не  мiг!  Вони  у  бiчнiй  кишенi  застебнутi  були  на
гудзик... Гудзик застебнутий, а окулярiв нема...
     - Ха-ха-ха! - засмiялася Ритка. - Ну й фантасти! Брати Стругацькi!..  Я
навiть повiрила була!
     Я мало не плакав. I раптом  задзвонив  телефон.  Ритка  побiгла,  взяла
трубку i враз радiсно вигукнула:
     - Що?! Що?! Серйозно?! Ой, яке щастя! Тьотя Зiночка, я зараз приїду!  -
Ритка поклала трубку й побiгла одягатися. I на ходу вигукнула:
     - Ой, хлопчики! Пiсля чергової операцiї Любочка нарештi почала  бачити!
Правда, iз спецiальними окулярами, але... Яке щастя!
     За хвилину ми вже були на вулицi. Ритка попрощалася з нами i побiгла на
зупинку таксi.
     - Слухай, а це ж, мабуть, Козачок Гулька в  тебе  окуляри  забрав!..  I
передав Любочцi!.. У лiкарню!.. Пам'ятаєш, вiн сказав: "Поспiшаю у  важливiй
справi. Потiм дiзнаєтесь". От i дiзналися!.. Чарiвнi  окуляри  таки  зробили
свою справу!
     - I слава Богу! - сказав я.
     Отак закiнчилися нашi пригоди з чарiвними окулярами.

