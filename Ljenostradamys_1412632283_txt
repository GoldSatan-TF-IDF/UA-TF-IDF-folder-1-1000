Лженострадамус
Кожелянко Василь


Минали дні… Але несподівано один з них - нічим не примітний, можна навіть сказати, сірий і цілком буденний день - чомусь не захотів минати. Виявив такий собі анархізм, волюнтаризм вкупі з дрібноастрономічним індивідуалізмом. Затявся і збунтувався, словом…

У частині безмежного всесвіту, що була опанована тією субстанцією, яку космічні двоногі істоти називали “час”, сталася катастрофа. Радше не сталася, бо відколи заціпенів плин часу, то вже нічого не могло ставатись. Застигло все.

Вода у річках перестала текти і обертати колеса водяних млинів та турбіни гідроелектростанцій, як також нести на собі різноманітні плавзасоби - від легковажного катамарану, на якому кандидат математичних наук Жанно Журавель розважав дружину свого хазяїна-гуртовика, у якого він брав “під реалізацію” кольорові брошури з гороскопами - на день, на тиждень, на місяць і, само собою, на рік, - до білого пароплава, яким здійснювали черговий хадж у Канів до свого пророка вусаті та безвусі неофіти та адепти українофільства.

Вогонь перестав горіти. І прекрасна Єлена, дружина “нового західноукраїнця” Валєри Гепкала, який заробив собі бізнесом багато грошей, будинок з супутниковою антеною, хронічне безсоння, джип “рейнджровер”, імпотенцію та “мерседес”, не змогла припалити коричневу тоненьку сигаретку “Моге” від Жаннової запальнички “Zippo”… Мало того, вона не могла

взагалі рухатись, і якби їх хтось побачив, то зміг би дізнатись багато чого цікавого для пана Гепкала, бо рука вродливої Єлени - не та, що з цигаркою, а інша… Але кого то цікавить?! Адюльтер є адюльтер. Навіть тоді, коли двадцятивосьмирічний Жанно, раз спробувавши зробити ЦЕ з жінкою ще у віці дев’ятнадцяти років і зазнавши великого страху, не розумів відтоді, чого він хоче, і тепер завзято поборював у собі якісь незрозумілої барви поклики. Якщо вже не зробить ЦЕ Єлена з її розкішним гарно виробленим тілом і волаючими очима, то все…

Але ж усе застигло.

Вітер не гнув більше тополі, а ті, що вже зігнув, то й так залишились зігнутими.

Хмари, розігнані американськими бомбардувальниками “В-52”, застигли на синьому, як праве око Клима Староігла, небі. (Забігаючи наперед, треба зазначити, що Клим був чоловік як чоловік, лише праве око мав синє-синє, а ліве - чорне. Ця дисгармонійна примха Творця мало не вартувала Климови життя, коли він під іменем “чотовий Староорловський” перебував на одному з численних кавказьких фронтів і шаріатська служба безпеки запідозрила його як російського шпигуна. Не розстріляли Клима лише тому, що він зацитував кавказьким “чекістам” кілька аятів з Корану. Вишуканою арабською мовою, звичайно).

Хвилі в морі зробилися схожими на снігові замети після нічної лютої хуртовини.

Серед людей, як уже було сказано, теж усе застигло.

Кати застигли з сокирами, піднятими над шиями засуджених до страти.

Рада Европи принишкла.

Багато хто не встиг донести до рота їжу, але ще гірше було тим, хто не вмудрився проковтнути закуску.

Кілька мільйонів землян зупинились у стадії останнього подиху - між життям і смертю.

З іншого боку, навпаки - велика кількість сіруватої рідини, що містить теж мільйони потенційних людських народжень, не долилась до… Та що казати, - з протилежного боку теж усе застигло.

Жарти жартами, але все людство застигло!

За невеличким винятком, щоправда. Десять людських істот на планеті Земля (у космосі тоді якраз нікого з людей не було) не застигли. Ні, це не були ні напівбоги, ні якісь там матеріалізовані духи небіжчиків, це були люди. Хоча сказати, що звичайні, не скажеш. Це були ті, більшість з яких з великими чи малими зусиллями вже виповзли, як равлики зі своїх хаток, з тієї самої агресивної субстанції, яку прості назвали “час”. Вони не потрапили під владу часу, і було їх десять. Але не всі вони були рівновеликі за своєю досконалістю. Мало того, деякі з них були зовсім не досконалими, радше навпаки.

Отож, могли ще рухатись такі достойники (подаємо за ступенем значущости):

1. Миколай Бардотьодол, великий магатма Шамбали. Саме тоді, коли збунтувався той божевільний день (до речі, називався він “20 квітня 1999 року”, якраз коли кохана жінка Клима Староігла повідомила йому, що виходить заміж за іншого, і світ для нього завмер), магатма перебував у глибокій - позачасовій - медитації, і йому тоді було глибоко до лямпи, плине тамтой час чи зупинився через самодурство якогось там буденного дня.

2. Шарль Кастенко, єдиний у Східній Европі правдивий наґваль. Він того фатального дня перебував у тісній щілині між світами, де сховався від хижого голодного Орла, і де, як відомо, часу немає.

3. Ан-Ти-І-Цзи, чернець з північнокитайського монастиря дзен. Він якраз після десятилітнього практикування у-вей збирався осягнути саторі, опанувати дгарму, перервати сансару і зрозуміти, що нема ні минулого, ні майбутнього, а є лише ця мить. Вже і тепер. То ж чи важливо для такого оригінала, рухається час, чи його заціпило? Ні, як відомо. Отож бунту того революційного дня Ан якось навіть і не помітив.

4. Свамі Раджірамаян, бодгісатва. Все зрозуміло.

5. Клим Староігл, просто чоловік, тридцятисемирічного віку, хронічний шукач спокою і такий же хронічний незнаходжувач його. Під час того жорстокого потрясіння він несподівано згадав своє життя у попередній кармі і дуже здивувався. Тіло його лежало на класичної краси грудях чорноокої Ірен (з якою вони того ж варіюватого дня помирилися), а сам він з величезною цікавістю розглядав себе, втіленого у мешканця далекого XVI століття, якогось Климентія Зорекіла. Зрозуміло, що за таких обставин час нечинний.

6. Алеф Елохімович, рабі у 47-му коліні, вчений каббаліст і екзегет. Коли такі люди піднімаються до пізнання Ен-Софа через посередництво сефір, а високоповажний рабі Елохімович саме піднімався від Нецаха до Тифарета, то час безсилий.

7. Владімір Ільїч Олєнін, шаман Чукотки. Гриби, панове, гриби. А до того ж ще й професійне камлання - і В.І.Олєнін опинився в такому місці, звідки він зневажливо і зверхньо спостерігав, як цей дилетант Кастенко тулиться у тріщині між світами, ховаючись від Орла. А тут - чи шумить спливаючий час, чи геть затих, завмерши, - по-перше, не чути, а по-друге, нікому не цікаво.

8. Шон О’Макковинні, друїдський жрець. Того дня він нарешті відкрив спосіб, як поєднати в одній матеріальній структурі дві іпостасі життя - вогонь і воду. Полум’я і лід. Від подиву він зупинився, застиг, завмер. А коли треба було виконати останню, вирішальну частину ритуалу, то він зробив це. Не зважаючи на те, що у всесвіті один з сірих днів протиставив себе усьому сущому порядку.

9. Джоні (без прізвища), старий каліфорнійський гіпі. У того якраз була на відході доза ЛСД, тож зрозуміло, що він не міг не стати обраним.

10. Вася Макінтош, комп’ютерний ґеній, службовець фірми “Майкрософт”. Того дня перебував у віртуалі, де у нього був свій час, як також і свій простір теж.

…Першим отямився гіпі Джоні - жорстока ломка, знаєте. Побачивши застиглий світ, він мало не збожеволів (догрався: кайф триває, міцний кайф з галюнами, і одночасно почалась ломка. Гаплик!). І мабуть, цей каліфорнійський бомж втопився би у Тихому океані, якби поволі не втямив, що до чого - він таке уже бачив. Магатма же Миколай Бардотьодол, вийшовши з медитації, яку він провадив на одній з тибетських вершин, і побачивши в небі застиглих орлів, усе зрозумів. Нічого страшного, - просто час зупинився. Не вперше і не востаннє.

Першим чином Миколай увійшов у контакт з Вищими Силами дізнатись, чи це передчасний кінець світу, чи якась помилка. З’ясувалося, що - помилка. За тим він поцікавився, хто має знову запустити плин часу. З’ясувалось, що - він. Це не дуже втішило просвітленого магатму - клопоти великі, - але місію, покладену на нього, виконати мусив. Далі - справа техніки. Треба в одному з кількох місць Сили Землі зібрати усіх десятьох Рухомих (з попереднього досвіду Миколай уже знав, що у таких випадках завжди залишається саме стільки непід

владних загальному порядку осіб) і провести ритуал “Спочатку було слово” з використанням амулета Рами. А де він, цей амулет - маленький, не більший за око гірського цапа, бронзовий кружечок і зображення хреста, обрамленого восьмикутною зіркою, у центрі якого вмонтовано прозоро-блакитний камінчик? Кружечок з написом на звороті. Що там написано? Це ще треба вміти прочитати, прочитати і озвучити це саме СЛОВО, яке, вимовлене хором десяти Рухомих, й оживить всесвіт.

Але спочатку треба зібрати усіх Рухомих, потім знайти амулет, потім…

Магатма Миколай Бардотьодол, не зважаючи ні на що, простір мусив долати як простий смертний. Спочатку пішки, потім велосипедом, за тим автомобілем (техніка ж бо земна уся була справною). Не любив він цієї справи, але позаяк через зупинку часу на дорогах йому ніхто не заважав, то за три дні він уже в’їжджав у Делі.

Свамі Раджірамаян уже чекав на нього. Обидва вони після короткого обміну люб’язностями, аскетично-вишуканого обіду та недовгого відпочинку взялися до роботи. Сидячи на мармурових сходинках басейну з прохолодною застиглою водою, вони синхронно підключились до ВАІМ (Всесвітня астральна інформаційна мережа) і почали ідентифікацію Рухомих. Так, Ан-Ти-І-Цзи, наґваль Кастенко, рабі Алеф, дивак Олєнін, старий Шон, гакер Вася Макінтош, невиправний Джоні - усі люди відомі, більшість з них заслужені ветерани Посвяти, професіонали і знавці. Але хто десятий? Невже випадковий? Так і є! Цього разу Вищі Сили не втримались від жартів. Підсунули звичайного, темного і необраного. Хоча через химерну гру випадку його уже можна вважати обраним.

- Хто такий? - телепатично спитав гіпі Джоні своїх просвітлених співучасників.

- Треба усім вкупі зосередитись, бо щось дуже туманно, не проявляється, - сказав бодгісатва.

- Підсунули якогось… - пробурмотів рабі Алеф Елохімович.

- До роботи, братове, - поважно мовив магатма Миколай.

Усі дев’ятеро у режимі пошуку ввімкнулись у ВАІМ і почали

уважно сканувати всесвіт. Через кілька годин чи днів (часу ж не було) вони знайшли десятого Рухомого. Це був простий

її

земний чоловік на ім’я Клим з якимось варварським прізвищем, який тепер, напівзбожеволілий від побаченого застиглого світу, з піднятим сторч волоссям біг невідомо куди вулицями міста десь на заході України.

- Треба щось робити, бо здуріє, ось так, а з вар’ятом ми час не ввімкнемо, - сказав старий Шон.

- Або втопиться у Пруті, - додав гіпі Джоні.

- Хто ближче до нього географічно? - спитав магатма Миколай.

- Ось так завжди, - забубнів рабі Алеф, - завжди я виявляюсь крайнім. Що? Якщо я в Одесі, то мене й збиткувати можна?!

- Така, брате, твоя доля, - співчутливо сказав В.І.Олєнін, - поспіши до цього бідолахи, поки й справді він не втопився у тій каламутній річці.

- Я й зателефонувати можу, - пожвавився рабі Алеф.

- Дивись, аби він геть не зваріював, - сказав бодгісатва, - обережно так.

- Аякже, аякже, - посміхнувся рабі і, дочекавшись, коли переляканий Клим забіг у свою квартиру і міцно позамикав усі двері, набрав номер на своєму мобільному телефоні…

- А тепер, братове, маємо обрати прийнятне для всіх Місце Сили, - урочисто промовив магатма Миколай, - зрозуміло, що до консенсусу дійти буде важко, бо високовчений рабі, звичайно, запропонує Єрусалим, я не проти, аби це була Лхаса, а доброчесний Шон - щоб Стоунгендж, і так далі. Які будуть пропозиції?

- А якщо Київ? - несміливо промовив гіпі Джоні, якого все ще мучила тяжка ломка.

- Ай справді, - підхопив бодгісатва, - враховуючи, що випадковий десь у тій країні, та й високовчений рабі там, то чому б не обрати це достойне місце.

- Хто проти? - спитав Миколай і, не чекаючи відповіді, бо знав, що деякі будуть проти, але їх буде небагато, сказав: - А тепер, братове, хто як може, хто шляхом левітації, хто пішки, а хто автомобілем чи літаком, хай усі прямують у Київ. Позаяк часу нема, то й поспішати нема чого, хто коли прибуде, тоді й буде. Але й зволікати не варто, місія ж бо на нас покладена важлива - Всесвіт оживляти. Та ще й амулет Рами треба підготувати. До речі, в кого він?

Усі достойники скромно промовчали.

- Так, - зітхнув магатма, - якщо ще високовчений не знає, де амулет, то роботи нам додасться.

Звідки він, дуже високовчений рабі Алеф Елохімович, міг знати, де амулет, якщо він щойно мав таку важку розмову з цим…

Коли задзвонив телефон, у Клима мало серце не зупинилося, як усе довкола.

- Аби ви не надумали топитися в Пруті, - почув він у слухавці гаркавий голос з одеським акцентом, - ви мене зрозуміли? Як вас звуть? Ви знаєте, що ви один з нас? Але ви не знаєте, що ви - випадковий! Коротше, беріть перше-ліпше авто, яке бачите на вулиці, і виїжджайте в Київ. Там я буду на вас чекати. Де? Хай буде на розі Хрещатика і Прорізної…

Це диво якесь, що нікому нічого в потойбіччі не винний Клим остаточно не з’їхав з глузду й ледь не вмер. Лише те, що у житті він таки дещо бачив і мав від природи здорову психіку, врятувало його від того, аби з людини не перетворитися в якусь біомасу. Живу чи вже неживу. Через якийсь проміжок неіснуючого часу протягом телефонної розмови Клим з рабі Алефом не лише порозумілись, а й навіть заочно заприятелювали і домовились зустрітися через… як уже вийде… на тому самому розі у Києві.



С

пільного у Клима Староігла та його попереднього у XVI столітті втілення було одне - очі: праве синє, як коштовний камінь у центрі хреста на бронзовому амулеті, а ліве чорне, як шовковий шнурок, на якому та медалька теліпалася. А так це був цілком інший чоловік. Віку він мав десь за тридцять, розуму - багацько, фізичної сили предостатньо, а ім’я мав - Климентій Зорекіл. Так би й прожив він усе життя у рідному місті Кам’янці, працюючи офіцером міської варти, якби не прикрий поєдинок із задерикуватим турецьким чаушем з конвою самого паші. Дуже невдалий для покійного чауша. Довелось Климентієви втікати. А куди ще втікати в XVI столітті молодому, дужому, та ще й гоноровому православному шляхтичеви? Спочатку він пристав до якихось озброєних чубатих волоцюг, які товклися вздовж Дніпра і називали себе “козаками”, а потім у Каневі знайшов князя Дмитра Вишневецького. Через кілька тижнів князь наблизив його до себе.

- Звідки у твоєї милості таке дивне прізвище? - спитав Климентія князь, коли вони сиділи в корчмі коло угорського вина.

- Предки мої, очевидно, списами і шоломами зорі кололи, - сміючись, відповів Климентій, - а шляхетство отримав один з них ще від короля Данила.

- Слідкую за тобою, твоя милосте, і бачу, що вельми многими талантами наділив тебе Творець, - дивлячись просто

в різнобарвні очі Климентія, говорив тверезий князь Дмитро. - І фехтуєш вправно, і з гаківниці цілиш влучно, і навкулачки п’ятьох одночасно лупиш; з іншого боку - чужоземні мови вмієш, ну там, турецьку, польську, латину. Це не дивно, але звідки ти, пане, французької вмієш?

- Все дуже просто, ваша ексцеленціє, - охоче відповів Климентій, - військової справи з малого мене вчив батько, а до мов я сам хист виявив, від турків перейняв турецьку, від поляків - польську, міський писар Герасим Смотрицький навчив мене нашої грамоти, як також латини і греки… А французьку я вивчив у місті Парижі, куди ходив кілька разів з нашими вірменськими купцями.

- Якщо так, - твердо сказав князь, - то я пропоную тобі інтелігентну службу, лише не квапся давати відповідь. Я формую таємну спеціяльну службу, інтелігентну, як уже сказав, для збирання та опрацювання різноманітних державних відомостей…

- Шпигунство, - схопився за голову Климентій, - та за це турки шкіру здирають, поляки на палю саджають, французи на брусах розпинають, а князі Острозькі вішають догори ногами.

- Так, - погодився князь Вишневецький, - фах це небезпечний. І кара за нього належить відповідна. Як і плата.

- Що таке плата, ваша зацність, - Климентій зняв з себе бойовий шкіряний пояс з прикріпленими до нього - гаманцем, порохівницею, калиткою з циновими кулями та коштовним турецьким кинджалом, - ось тут усе, що мені треба у цьому світі: зброя, аби здобути трохи грошей, і гроші, - Климентій витягнув з гамана жменю дрібних турецьких цехінів, підкинув їх на долоні, - аби не бідувати.

- Дрібно мислиш, твоя милосте, - сказав князь, розстібнув-ши на грудях два срібні ґудзики темно-вишневого оксамитового італійської роботи камзолу, - не гнівайся, звичайно. Як на пересічного шляхтича, то, звісно, ти все добре кажеш, бо що треба молодому, дужому, але немаєтному лицареви, - заробити звитяги і маєтків, аби під старість було де голову прихилити. Але я тобі пропоную інший шлях. Шлях великих подвигів і великої слави, такої великої, що оця дрібнота, - князь пересипав долонею цехіни, - стає вже геть несуттєвою.

- Чаклунство, князю? - нажахано спитав Климентій.

- Ех, лицарю, лицарю, - зітхнув князь, - але то не твоя вина, що ти не можеш звестись над буденщиною. Слухай мене добре!

Князь роззирнувся корчмою, побачивши, що козаки за сусіднім столом п’ють собі пиво й мед і не звертають на його ексцеленцію жодної уваги, вийняв зі своєї похідної зеленого сап’яну калитки згорнутий руркою пергамент.

- Шляхтичу роду Зореколів, пане Климентію, - трохи набундючено почав князь, - зараз я буду мовити величні речі, якщо не готовий їх слухати, а також нести за них обітницю мовчання, то скажи, і ми, допивши це вельми добре угорське вино, розійдемось собі, кожен у свій бік.

- Я готовий на все, ваша ясновельможносте, - спокійно сказав Климентій, - не тому, що нічого не боюся, а тому, що боюсь нічого, - додав дещо мудровано.

- Цілуй хреста на мовчання, - суворо звелів князь.

Климентій розстібнув шкіряні ґудзики свого синього жупана, витягнув з пазухи на шовковому шнурку маленький хрестик з єрусалимського кипариса, зі срібним розп’яттям, підніс його на рівень очей, правою рукою тричі перехрестився і побожно поцілував.

- Добре, - пожвавився князь Вишневецький, - а тепер будь уважним.

Князь розгорнув пергамент, притиснув ріжки чарками й полумисками і почав говорити.

- Це мапа, лицарю. Це - синім чорнилом намальований - Дніпро. Тут внизу - Чорне море і Крим, де засіли наші закляті друзі Гіреї. Праворуч - Польща, на північ - Литва, а ліворуч і трохи догори - Московія, де володарює мій родич, теж з Рюриковичів, великий князь Іван. А ось тут, - князь Вишневецький накрив долонею середню течію Дніпра, - Русь. Ще якихось двісті років тому тут правили суверенні руські князі. А ще углиб часу тут простиралась велика Києворуська імперія.

- Я прагну відродити Королівство Руське! - блиснувши очима, випалив князь і шаленим поглядом зазирнув у різнобарвні очі Климентія, праве з яких світилось співчуттям і розумінням, а ліве нічого не виражало.

- Волинь, Поділля, Холмщина, Галичина, Чернігівщина, Київщина - усе це землі руських православних князів, - говорив князь Дмитро Вишневецький, - а ще ж є необжите Лівобережжя, а на Дніпрі, за порогами стихійно складається нова сила - козаки. Якщо десь там, скажімо, на острові Хортиця, спорудити укріплення, засіки, то утвориться надійний заслін з півдня. За тим усі руські князівства об’єднаються під одним королівським скіпетром.

- А ви, князю, - король! - не стримався Климентій.

- Можу бути й я, - спокійно сказав князь, - може бути ще хтось з Рюриковичів, може й князь Василь Острозький. Треба буде скликати віче з усіх станів, кого воно гукне, той і буде, а наразі треба робити, по-перше, політік, по-друге, формувати мілітарну потугу, непідвладну ні Речі Посполитій, ні татарам, ні туркам. Щодо війська, то це будуть козаки, а для політік я й створюю цю інтелігентну службу. Я маю мати вуха, очі й навіть язики при усіх довколишніх монарших дворах - у Кракові, в Бахчисараї, в Істанбулі, в Москві, в Стокгольмі… Що скажеш, твоя милосте?

- У Швеції просто рубають голови шпигунам, тому я хотів би менше мучитись у разі чого, - сказав Климентій.

- Легкого життя шукаєш, лицарю, - князь згорнув і сховав у калитку пергамент з мапою. - У Стокгольмі моя резидентура вже працює, а ось у Москві ще нема нікого.

Климентій мовчки зітхнув.

- Поїдеш під прикриттям паризького парфумера, крам цей делікатний я вже приготував. А тепер спитай мене за плату.

- Для мене найліпшою платою буде, якщо повернусь живим з тамтої Московії, - гірко сказав Климентій.

- Мудро мовиш, - засміявся князь, - але чи вистачає у тебе фантазії уявити собі свою плату за вірну службу, коли я стану королем руським?

- Дай Боже, ваша ексцеленціє, нашому теляті вовка з’їсти.

Князь Дмитро не образився, а налив обом повні келихи.

- В Москву! В Москву! - проскандував несподівано сам для себе Климентій і випив вина.

…Ніч захопила французького купця Луї Стилетта на великій смоленській дорозі. Довелось завернути у їх московський готель, який тут називали “постоялий двор”, де так звані “ямщики” міняли коней. Купець разом зі слугою і найнятим у Чернігові товмачем зайшли в кабак. Спитали щось на вечерю. Француз замовив печене порося, паштет з гусячої печінки, шампіньйонів, шмат вареного осетра, а на десерт - еклери, вина наказав принести бургундського. Згодом через перекладача з’ясувалось, що в кабатчика є лише водка, “такий напій, схожий на ваш “кон’як”, мусьйо”, а з їстивного лише “пустиє счі”. Все, голодним доведеться спати, подумав чомусь українською мовою “француз”, коли побачив, як до нього підходить слуга гарно вбраного московського пана, що сидів за столом вглибині кабака. Після довгої розмови з участю перекладача з’ясувалося, що благородний дворянин Іван Афанасьєвіч Журавльов запрошує “французького купця” до свого столу, незважаючи навіть на те, що він не є дворянін, але позаяк господін Журавльов відправляється з посольською місією в місто Париж до їх французького короля, то хотів би повправлятись із заїжджим купцем у французькій мові.

А холєра би тебе, кацапе, взяла, подумав “французький парфумер”, а вголос чинно подякував і підійшов до дворянського столу.

- Метр Луї Стилетт.

- Шевальє Жан Журавльофф.

У корчмі чинився жахливий мезальянс і злочинно порушувався етикет, але московський дворянин і французький ремісник сиділи за одим столом і ділили “скромну трапезу” московського дипломата, яка складалася з печених курей, кислої капусти, житнього хліба і, звичайно, “водкі”. Якби цю сцену побачив якийсь житель Західної Европи, то, судячи з вбрання, відзначив би, що шляхтич, у гороховому камзолі з масою мережив і жабо, у черевиках на підборах зі срібними пряжками та капелюсі з пір’ям екзотичної африканської птахи страуса, п’є прозору рідину разом з якимось варварським князем у хутряній шапці із золотою бляшкою та якомусь дикунському кафтані із рукавами явно задовгими і заширокими, до того ж гаптованому золотими нитками.

- Скажи мені, метре Стилетт, якою тепер є мода одягатись у славному місті Парижі? - запитував московит купця трохи штампованою, але на загал правильною французькою мовою.

- В моді широкі іспанські штани, зібрані вище коліна, жабо, брабантські мережива, черевики з великими пряжками, - розхвалював минулорічну паризьку моду купець, - а ще дуже гарним тоном вважається пахнути жасмином, лавандою і китайською трояндою, а не мокрою псятиною, - купець мимоволі потягнув носом повітря у бік дворянина і відвернувся.

Цей рух не залишився непоміченим. Буде бійка, подумав купець і, засунувши руку за полу камзола, намацав поліровану рукоять англійського пістоля. Дворянин почервонів, як дівчина, і, мовляв, йому стало гаряче, зняв з себе величезну шапку і ще більший кафтан. Під цим вбранням виявився стрункий молодий чоловік з гнучкою постаттю. Та що там казати, якби не ріденька білява борідка, то купець міг би запідозрити, що це не дворянин, а дворянка - м’яке біляве волосся, сині очі з густими віями, червоні губи, рум’янець на всю щоку, - все це могло бути фаянсовою хінської роботи лялькою, якби не дуже реалістичний ніс - великий, горбатий, гачкуватий, до того ж, ще й перебитий і скривлений на один бік.

- А чи зможу я, метре, по прибутті в Париж справити собі це модне вбрання?

- Аякже, ваше благородіє, та не треба чекати аж прибуття до Парижу, я можу господинови уже продати такий костюм, а на додачу ще й флакон парфумів “Амур і Психея”.

Дворянин дуже втішився і звелів зараз же розпочати примірку. Вони перейшли у дворянинову кімнату, куди купець приніс скриньку зі своїм запасним костюмом, пляшечку парфумів “Амур і Психея” та похідне венеційське кругле дзеркало.

Дві години дворянин вертівся перед дзеркалом, роздягався й одягався, обливав себе парфумами, червонів і блід, але у нього нічого не вийшло. Тобто торгова оборудка відбулась, і за одяг, парфуми, а особливо дзеркало Іван Афанасьєвіч відсипав купцеви півкапшука золотих монет, але спали вони кожен у своїй кімнаті.

Вранці, коли вони прощались, дворянин, уникаючи дивитись купцеві в різнокольорові очі, дав усні рекомендації французькому гостеви до свого дядька Малюти Скуратова, особи, наближеної до його величності надьожі-государя царя Іоанна Васільєвіча. Купець чемно подякував, ще раз уважно оглянув лялькове обличчя дворянина* спотворене цього ранку не лише перебитим носом, а й темними колами під очима. Нічим не можу допомогти, подумки відзначив купець Луї Стилетт і заліз у свій критий візок.

В Москву! В Москву!

Кінний конвой, найнятий від розбійників у смоленського воєводи, поволі рушив за візком.

…Через кілька тижнів французький купець Луї Стилетт виходив з кремлівських покоїв московського царя Іоанна

Васільєвіча, прозваного в народі “Грозний”, тримаючи в руці порожню скриньку від парфумів, які він так вдало продав цареви (гроші за покупку було обіцяно в кінці поточного року), а, крім того, маючи усний дозвіл царя відкрити парфумерну крамницю на Ковальському мосту.

Вдала оборудка, думав собі купець, хоч залишився у Москві майже без краму, але те, що почув, варте десятьох візків з парфумами. Заговорились цар Іоанн з Малютою Скуратовим та Федьком Басмановим, нюхаючи і перебираючи флакони з вишуканими паризькими пахощами - мовляв, говори-говори, Малюто, цей французький купчина ні… щось на букву “х” чи “ф”, не тямить. Розповідай, бо це дуже цікаво і важливо для нашого царства.



- Кажи, Малюто, це цікаво і дуже важливо для нашого царства, французький купчина все одно ні фуя не розуміє, розповідай, що тамтой звіздар у Парижі понаписував?! Як його, до речі?

- Михайло Нотр-Дам, - сказав Малюта Скуратов, що сидів на лаві з правого боку від царя, - за моїми даними, має бути надрукована нова книга цього провидця.

- Ти добре знаєш?! - насупився цар.

- Маю там незлих вивідачів, надьожа-государ, - з гідністю відповів Малюта.

- Це добре, - цар кинув незрозумілий погляд на Федора Басманова і кивнув: - Федька, нумо налий мені грецького вина, та ближче, ближче сідай.

Цар взяв у Басманова келих вина і посадовив його близенько біля себе на ослінчик, обкладений парчевими подушками. Малюта удав, що цього не помітив, і старанно обнюхував флакони з парфумами, що приніс зайшливий французький парфумер, котрий бовваном нерозуміючим стояв біля дверей і несміло переступав з ноги на ногу та дивився собачими очима то на царя, то но Басманова, то на Скуратова. Парфуми гарні, а француз дурний, подумав Малюта і подивився на царя. Іоанн же Васільєвіч поволі розшпінкував ґудзики Федорового кафтана на грудях і засовував руку у пазуху зблідлого чомусь Басманова. Лише чорні наквацьовані брови виділяються, губи -

й ті зблідли, не інакше, як… Малюта не встиг додумати свою думку, як цар з криком висмикнув руку з Федорової пазухи.

- А це що таке, земноплазе нечестивий? - зашипів Іоанн грізно і показав золотий медальйон на ланцюжку, який він зірвав з шиї Федька Басманова. Той ледве не зомлів.

- Розповідай, бо з кілком гострим матимеш сукуплення. Що це є і де той давній бронзовий амулет з хрестом і голубим камінцем та бусурманськими буквицями зі зворотнього боку, який я тобі того тижня подарував?

- Пощади! - захрипів Федько.

- Скажи правду, Федьку, бо гірше буде. - У царя побіліли очі.

- З Івашком Журавльовим обмінялись на прощання, коли він у Францію відбув задля государевої служби, - вимовив Басманов і гепнувся цареві на коліна, симулюючи зомління.

- Дурненький, - лагідно промовив Іоанн і погладив Федька по шовковистих кучерях, - той медальйон дуже давній, мені його касимовський цар Симеон Бекбулатович подарував, а до нього через десятки рук від самого Чингізхана перейшов, а ти, Федя, такий противний!..

- Ти, Малюто, розповідай про того французького ворожбита, не витріщай очі, що ще не бачив?

- Француз тамтой, государю, за звіздами вміє читати майбутнє, але він свої пророцтва не прямо проголошує, а пише такі собі віршики, в яких трохи затуманює суть. Хоча головне втямити неважко.

- Про мою царську величність згадує?

- Як тобі сказати, государю…

- Кажи так, як є, Малюто!

- Чомусь не хоче він за Велике царство Московське поминати.

- На палю його! - заверещав цар.

- Так же ж у Парижі цей звіздар, і підданий він свого французького короля Генріха Другого. Аби впіймати Нотр-Дама, треба наперед Францію підкорити, ваша царська величносте, - смиренно схилив голову Малюта.

- Випий вина і кажи, що ти зробив для того, аби цей французький звіздар не був таким розумним?

- Підкупити цього Михайла, дати йому золотих дукатів і сорок сороків соболів, аби він написав зо десять гарних віршиків про вашу царську величність і Московську державу, - неможливо, бо він твердо вірить, що його рукою водить Промисел Божий. Але є інший вихід. Можна підкупити їх французьких друкарів.

- Почекай, Малюто, якщо вони розсиплять книгу, то що завадить іншим друкарям через кілька місяців знову її скласти?

- А не треба розсипати книгу, государю, треба лише не надто помітно внести деякі правки у “Центурії” Михайла Нотр-Дама - такі, аби налякали увесь світ могутністю і величчю Москви.

- А якщо цей Михайло викриє фальш?

- Не викриє. Він настільки вірить у Провидіння, що сам себе переконає, ніби це справді й він писав. Бо інакше - ганьба. Та й не читає він коректури!

- Добре, Малюто, дій!

- Уже, государю.

- Що - уже? - спохмурнів цар.

- Дворянин Івашко Журавльов, - чорнобривий Федько Басманов, який лежав на царських колінах, злякано ворухнувся, а цар погладив його по голівці, - уже відбув до міста Парижу, - продовжував Малюта Скуратов, - з сундуком золотих дукатів та текстом вірша, який буде вкладено в одну з “Центурій” Михайла Нотр-Дама. Все буде дуже секретно. До того ж наше золото піде на те, аби кілька віршів з книги Нотр-Дама таки було розсипано. Непомітно так.

- А що там такого є небезпечного? Чи не про мою передчасну смерть написав цей вчений француз?

- Ні, государю, але Михайло-звіздар напророчив дещо про наших сусідів.

- Про шведів, може? - скипів цар.

- Ні, государю, про Русь, - скрушно промовив Малюта.

- Про Русь!? - розлютився цар. - Хіба така країна ще є, хіба не проковтнула її Литва?

- Нотр-Дам, государю, твердить, що в далекому майбутньому, років через чотириста п’ятдесят, саме з Руси, що на берегах Дніпра, прийде нова хвиля відродження світу.

- Бреше француз, - пирхнув цар.

- Та й я так вважаю, але на всяк випадок наказав Журавльо-ву, аби не пошкодував грошей на вилучення цього вірша з “Центурій” Михайла Нотр-Дама.

- А що там такого дослівно написано? - поцікавився цар.

Малюта вийняв з-за парчевого пояса восьмушку сірого

паперу і підніс до свічки.

- Перекладено з французької, - урочисто оголосив і почав читати:

Закон Мора поступово згасне,

За тим прийде набагато привабливіший

З краю у на берегах Бористена,

Багатого талантами і гарною мовою.

- А може, це Московія? - насмілився подати голос Федько Басманов.

Цар і Малюта поблажливо переглянулись і посміхнулись.

- Воно ж невчене у географії, - сказав цар і скуйовдив Федькові кучері. - А Мор - це котрий, той філософ, якому брат наш, англійський король Генріх Восьмий голову відтяв?

- Так, государю, це Фома Мор, - сказав Малюта і трохи завагавшись додав: - А може, й не він, може, це взагалі не Мор, буквиць там багато, у цьому імені. Чудить Михайло…

- Тоді треба допомогти Михайлові, адже він теж може помилятись…

Малюта, щасливо усміхаючись, закивав своєю рудою бородою.

- А який вірш забув вписати в свої пророцтва цей пророчий Михайло?

- А ось цей, - радісно сказав Малюта і витягнув з-за пояса іншу восьмушку паперу. - Читаю.

З Понта Евксинського і великої Татарії

Буде король, який прийде в Галлію,

Пройде крізь землі аланів і Вірменію

І у Візантії опустить кривавий жезл.

Все це, государю, у перекладі французькою везе Івашко Журавльов у Париж.

- Тож виходить, що я й Францію завоюю.

- Так, государю, виходить.

- І у Константинополь столицю перенесу, це вже справи державні… Нумо вижени цього француза-парфумера, бо ще заговорить, як Валаамова ослиця.

Малюта, виштовхуючи парфумера з покоїв, примовляв:

- Йди собі, фрязю, йди, цар купує твій крам, гроші одержиш згодом, згодом, в кінці року.

Цар довго мовчав, напівлежачи на подушках у глибокій задумі, потім рвучко схопився і сказав:

- Малюто, ти це саме… француз цей якийсь підозрілий, надто вже високий і плечистий, ти це, хай два опричники підуть до нього і хай язика відріжуть, менше буде говорити…

- А може, він письменний і напише все, що чув тут, - солодко облизуючи губи, сказав Басманов.

- Справді, Малюто, - погодився цар, - хай руку йому теж відріжуть, праву, а ще краще - обидві.

- А може, взагалі?! - Малюта провів долонею по своїй рудій бороді. - 3 кінцями?

- Можна й так, - мляво протягнув цар, - а тепер іди собі, Малюто, ти скажи там слугам, хай принесуть ще вина. І пряників, пряників хай не забудуть!

…Два дужі опричники - рудобородий Трішка Зубатов і беззубий Петька Ложкін на конях, з притороченими мітлами та собачими головами до сідел, скакали до Німецької слободи.

- Де зупинився француз Луї Стилетт? - спитали поважного німця-аптекаря у смугастих панчохах. Німець, здогадуючись, для чого “геррен опрічнікен” шукають француза, не лише сказав, де той сидить, а й охоче провів царевих людей до самої брами постоялого двору, де засів проклятий парфумник-жабоїд.

Опричники заїхали у двір, злізли з коней, Трішка взяв у руки міцний волосяний мотузок, а Петька витягнув з-за пояса мідний чекан. Не звернувши уваги на кількох осідланих коней, готових для дороги, вони зайшли в дерев’яний будинок…

Через півгодини з приміщення вийшов вбраний по-дорожньому французький парфумер Луї Стилетт, за ним ішли слуги з багажем. Парфумер ніс в одній руці закривавлений мідний чекан, а в іншій - волосяний мотузок з прилиплим жмутом рудого волосся з чоловічої бороди. Француз кинув ці речі на землю біля опричникових коней і сів у сідло…

Дорога з Московії виявилась не менш небезпечною, ніж дорога сюди. Вісім разів на француза та його супровід нападали московські розбійники, але якось вдавалося відбиватись, аж поки у брянському лісі якісь дуже наполегливі головорізи не перебили усіх слуг, а Луї’Стилетт без свого гарного капелюха з пір’ям ледве втік.

У чернігівських лісах тьохкали солов’ї та ревіли ведмеді, гуділи дикі бджоли та завивали вовки, а французький парфумер, обідраний і побитий, голодний і зарослий, на стомленому коні в’їхав у Русь. Далі стало легше.

В Києві Луї Стилетт дізнався, що його добрий знайомий князь Дмитро Вишневецький зі своїм особистим батальйоном спустився вниз Дніпром і разом з козаками будує за порогами на острові Хортиця військову базу.

Перед парфумером стояв вибір: спускатись на Низ, знайти князя, поговорити з ним, розжитись якимись грішми, а за тим знову підніматись на Верх і брати керунок на Францію, чи діяти на власний розсуд. Вибрав друге.

Ще два дні тяжкої дороги, і дуже голодний парфумер на напівмертвій конині добрався до Острога.

- Маю надзвичайно пильну справу до його світлосте князя, - переконував сотника війська князя Острозького волоцюга-парфумер, але вже не французькою, а чистісінькою руською мовою, - справу державної ваги. Дуже і дуже…

Переконав.

- То ти кажеш, твоя милосте, що вчився у Кам’янці в Герасима Смотрицького і вельми в чужих мовах обізнаний, - розпитував князь Василь Острозький заїжджого оброслого шляхтича, приймаючи його у своїй бібліотечній залі.

- Обізнаний, ваша ексцеленціє, - відповідав колишній парфумер, а тепер православний руський шляхтич Климентій Зорекіл, гарячково поблискуючи очима, - тому й пропоную вам цю вельми цікаву і корисну справу.

- То, кажеш, цей французький звіздар Михайло Нотр-Дам ще одну книжку видав.

- Видає, князю, але чи вже вийшла, чи ще ні - достеменно не обізнаний.

- Кажеш, пророцтва?

- Пророцтва, ваша зацність.

- А чи не є воно від Вельзевула?

- Ні, князю, цей французький провидець, кажуть, дуже побожний…

- Хто каже? - перебив Климентія князь. - Звідки ти усе це знаєш, добродію?

- У Чернігові, ваша світлосте, усе це мені розповів під великим хмелем один французький парфумник, Луї Стилетт на ім’я, дуже пройнявся довірою до мене, коли я по-їхньому заджерґотів.

- То не від чорта? - повернувся до попереднього питання князь.

- Якби воно було щось нечестиве, то тамтого Михайла свята інквізиція вже давно спекла би, як гусака на Різдво.

- Слушно, - погодився князь, - то ти, пане, берешся поїхати до Парижу привезти ті “Центурії” і перекласти їх руською мовою?

- Атож, князю, - енергійно відповів Климентій, - а ви видрукуйте книжку у своїй друкарні.

- А чи не посіє воно зерна спокуси у поспільстві? - завагався князь.

- А то не мусить бути для поспільства, а лише для обраних, - швидко відповів Климентій.

- Згоден єсмь, - рішуче сказав князь, - відряджу тебе, пане, у Париж, а коли ж утечеш з грішми, то впіймаю і здеру шкіру.



В

літку 1999 року Україну почала трусити електоральна лихоманка. Восени мали обирати нового президента. Або залишити старого.

Фахівець з електоральних технологій Каріот Юдко піднісся духом і поставив перед собою зухвалу мету - заробити на цих виборах стільки грошей, аби одного чудового осіннього ранку прокинутись вільним від боргів. Нікому - ні цента. Гарна мрія. Але нездійсненна, бо Юдко себе знав, скільки би грошей він не заробив, борги його від того суттєво не зменшаться. Кредитори поміняються - це так, під шумок виборчої кампанії можна зробити нові борги, аби погасити давніші - тактика перевірена, але щоби свої кревні віддавати? Не до снаги мені такий моральний подвиг, панове, слабий, земний і смертний суть я чоловік!.. Хіба що Григоріянському треба віддати, причепився, як ING Barings, та й аргументи висуває… Вагомі.

В Києві була немилосердна спека, і поки Юдко дотеліпався до виборчого штабу… гм, скажемо, одного з кандидатів, розміщеного на розумній відстані як від вул.Банкової, так і від вул.Грушевського, то потом просякла не лише його біла китайська сорочка, а й важка червоно-синьо-жовто-зелена краватка.

На превелике щастя, в приміщенні штабу працювали кондиціонери. Каріот Юдко спочатку зайшов у відділ компромату і за сто умовних одиниць продав фахівцям-антитехно- логам несуттєву, дрібну таку, але дуже смердючу компру на одного з конкурентів НАШОГО. Майстри піару з префіксом “анти” без будь-якої огиди, висловивши помірковано цинічний інтерес до Юдка, звично взяли компромат і так само звично заплатили.

Тепер, коли мінімальну матеріальну базу десь на тиждень було закладено, Юдко ногою відчинив двері в кабінет старшого піармена Мойсея Десятинного. Каріот знав, що Мойсей сидить у глибині кабінету спиною до дверей, тому використав ногу замість руки для відчинення дверей винятково заради автосу-ґестивної терапії, іншими словами, переконував сам себе, що він крутий.

- Привіт, Мойсею, маю Геніальне ноу-гау - стовідсотковий успіх і гарантована перемога НАШОГО! - погнав без ліричних вступів Каріот.

- Віднеси рухманам, - не відриваючись від комп’ютера, кинув Мойсей. - НАШ і так перемагає. - А потім, посунувши окуляри на лоб, додав: - Мусить перемагати.

- Маслом каші не зіпсуєш, - посміхнувся Юдко, - до того ж я недорого прошу: тисячу доларів за ідею. За реалізацію плата окрема.

- Ну, реалізовувати в нас є кому без… - Мойсей розвернувся на своєму зручному офісному стільці до Юдка і серйозно сказав:

- Ми не благодійний фонд. Ми працюємо на перемогу!

- А я про що?! - теж серйозно відповів Юдко.

- Якого характеру твоя ідея, Кар?

- Рота я відкрию лише тоді, коли буду тримати в руках конверт з цупкого паперу. Можна без конверта.

- Все-таки для того, аби розмова наша мала якусь перспективу, ти мусиш назвати блок, якщо медіальний чи партійний, то ліміт тугриків уже вичерпано…

- Ні, - зважився Юдко, - блок астрологічний. З інтелектуальним антуражем.

Мойсей переглянув на моніторі свого комп’ютера кілька файлів, трохи подумав і сказав:

- Тобі, Кар, пощастило, в цьому блоці є неосвоєні кошти. Гривнями візмеш?

- Візьму.

- Тоді сідай і розповідай.

- Принцип “стільців”, - твердо сказав Юдко.

- Згода є продукт непротивлення сторін, - процитував одеських класиків Мойсей, потім вийняв з шухляди пачку

українських грошей і відслинив Юдкови сорок банкнот із зображенням пророка української нації, вбраного в баранячий кожух і таку ж кучму.

- Нострадамус! - випалив Юдко.

- Повертай гроші, наперсточнику, - заволав Мойсей.

- Почекай, Міша, - замахав руками Юдко, - я ще не закінчив.

- Бреши, бреши, фарисею, що ввів в оману пречесного технолога “піар”, - залементував Мойсей.

- Дивись - що, Міша. Через два тижні чи через місяць станеться сенсація у науковому світі. Виявиться, що десь у другій половині XVI століття в друкарні князя Острозького вийшла книга Мішеля Нострадамуса “Центурії” у перекладі староукраїнською мовою. І там знаєш, що є? Там є кілька або навіть один вірш про Україну кінця другого тисячоліття, і про “короля Гіпербореї на берегах Бористена”, тобто про президента України теж. І про вибори.

- Але ж у оригіналі цих віршів нема, - зблиснувши очима, вигукнув Мойсей.

- Треба з’їздити в Париж, - заспокоїв його Юдко, - якийсь з вельмимудрих професорів-михайлознавців…

- Говори по-людськи! - гаркнув Мойсей.

- Тобто знавців Михайла Нострадамуса, - сказав Юдко і продовжував: - Один або два таких академіки підтвердять у мас-медіях, що таки так, у рукописі-ориґіналі або якомусь маловідомому виданні, з якого і робив переклад той середньовічний український поліглот, таки є ці загублені вірші про далеку Рутенію та вибори короля, сам знаєш кого. Поки усе з’ясується, у нас великий жовтень і мине.

- Так, так, так, - Мойсей скуйовдив свою посивілу за два останні місяці бороду і спитав Юдка:

- За скільки ти маєш намір продати цю ідею найхитрішому з конкурентів НАШОГО?

- Теж за тисячу уо, - чесно відповів Юдко.

- Я тобі, Кар, дам цю тисячу, - похмуро процідив Мойсей, - але якщо станеться витік, то будеш мати справу з кілером. Це я тобі без жартів кажу!

Юдко, посинілий від важливосте моменту, мовчки кивнув головою. Мойсей вийняв з іншої шухляди пачку доларів і дав Юдкові десять зелених папірців.

Вийшовши з штабу, Каріот Юдко йшов розпеченим Києвом і з цікавістю спостерігав за немилосердною боротьбою двох дуже потужних тенденцій у самому собі. З одного боку, виступала спокуса все-таки піти в штаб конкурента, продати інформацію за гарні гроші і дивитись, як вони нею розпорядяться - чи самі спробують щось подібне зреалізувати, чи віддадуть в газети, мовляв, як працюють конкуренти - дивіться, виборці, вас ні за що мають, дурять, як лохів. З іншого боку - нависав страх, знав, що в штабі Мойсеевого клієнта не жартують, закатають в асфальт і через місяць навіть ніхто не згадає, що був такий собі вправний піармен Каріот Юдко. Лише кредитори, підбиваючи баланс, спишуть його борги в графу “неминучі ризики”. Шкода буде. Каріот Юдко йшов і сам ще не знав, яка з цих тенденцій у його такому, як бачимо, багатому внутрішньому світі переможе.

Наступного дня Мойсей Десятинний робив чергову доповідь Кандидатови на тему іміджу і великої жовтневої перемоги. У крайньому разі - листопадової. Після ознайомлення Кандидата з найновішими досягненнями піарської думки його штабу насамкінець Мойсей сказав:

- Я тут ще один бренд-есенс придумав. Зі сфери астрологічних пророцтв.

- Досить Глоби, - невдоволено сказав Кандидат.

- Це щось інше, - і Мойсей швидко та вміло виклав Кандидатові суть схем, куплених у Юдка.

- Гаманець знає? - поцікавився Кандидат.

- Ні, - відповів Мойсей, - без вашої візи я нікому не наважився сказати.

- Гаразд, - промовив Кандидат, - машинним маслом каші не зіпсуєш, як каже генерал інтендантської служби. Даю добро.

Він набрав номер на мобільному телефоні і, не представляючись та не вітаючись, кинув у мікрофон:

- Хай Адам Перволюдник відкриє для Мойсея транш для проекту під кодовою назвою… - Кандидат питально глянув на Мойсея.

- Михайло шістнадцятий! - ляпнув перше, що прийшло на думку, Мойсей.

- Михайло шістнадцятий, - здивовано повторив Кандидат, - на суму… - знову глипнув на Мойсея.

- П’ятдесят тисяч уо, - завмираючи від страху, промовив Мойсей.

- П’ятдесят тисяч одиниць пана Камдесю, - сказав Кандидат, вимкнув телефон і звернувся до Мойсея:

- А який коефіцієнт корисної дії буде від цієї “мулі”?

- Дуже високий, Кандидате Кандидатовичу, - бадьорим голосом доповів Мойсей. - Люд електоральний страшенно вірить різноманітним астрологам, магам, ворожбитам і екстрасенсам, і у кабінці на виборчій дільниці ця віра, посіяна у підсвідомість напередодні, мусить виплисти на поверхню і допомогти громадянину зробити правильний вибір. А у підсвідомість запасти може лише коротке, яскраве, образне пророцтво, таке, як у Нострадамуса, до того ж подане у вигляді сенсації і кільканадцять разів продубльоване всіма медіями. А надасть усьому цьому більш містичного антуражу така цілком невинна річ, як календар, - маємо ж 1999-й рік від Христа. Половина людства впевнена, що має щось статись.

- Доладно викладаєш, - похвалив Мойсея Кандидат, - а якщо конкуренти викриють фальшивку і напустять на нас газетних псів?

- Цього не буде, - твердо, переконуючи більше сам себе, ніж Кандидата, відповів Мойсей.

А через годину він уже телефонував у одне місто на заході України, розшукуючи майстра, який чи не єдиний у цій країні міг на найвищому фаховому рівні реалізувати проект під назвою “Михайло-ХУІ”.

- Алло, це Клим Староігл?

- Так, слухаю вас.

…Громадянин Росії, нащадок білоемігрантів, репатріянт і патріот Клим Звєздо-Орловський сидів у бізнес-класі ейрфран-сівського “Боїнга” за маршрутом “Москва-Париж”. За офіційною легендою, цей пан, вбраний, як плейбой з Рів’єри - у все біле, що так пасувало до легкої засмаги, летів зі своєї історично-політичної батьківщини на свою ж фактично-реальну вітчизну, бо народився він у Франції, а після відомих подій 1991-го виходив собі для чогось російське громадянство. Але це не надто цікаво, значно цікавішою була розмова, яку напередодні відлету в Париж пан Звєздо-Орловський мав у Москві з відомою у певних колах особою - адміралом Жоржем Розґіним.

- Що ж, - наливаючи Климу на денце великої склянки краплю дорогоцінного шотландського алкогольного напою, який так шанують тайняки усього світу, говорив пан адмірал, - на цьому етапі розвитку політичних подій у вашій державі ми з вами однодумці, інтереси Росії і ще деяких впливових країн вимагають, аби президентом України був саме Кандидат. Проект, який ви виконуєте, під такою оригінальною назвою, як “Михайло-ХУІ”, має перспективи на вклад у перемогу Кандидата. Що ви хотіли би почути від мене, пане?..

- В Париж я лечу як Звєздо-Орловський, а так - Клим Староігл.

- Дотепно, дотепно, - засміявся адмірал, - відчувається почерк давнього англомана. То що ж?

- Від вас, пане адмірале, я чекаю окультного інструктажу.

- А ви маєте якийсь практичний досвід у цій справі?

- Цього року у квітні я взяв найактивнішу участь у ритуалі під назвою “Спочатку було слово”…

- Як? - обірвав Клима адмірал. - Як, ви сказали, називався той ритуал?

- “Спочатку було слово”, - повторив Клим.

Адмірал Розгін встав, випив своє віскі і зляканим голосом забубонів:

- Слово, слово… спочатку було. Ось що, добродію, швиденько допивайте своє віскі і йдіть собі. Не можу я нічого нового вам сказати, це ВИ МЕНІ мали б давати окультний інструктаж, якщо, звичайно, не брешете, що робили ЦЕ… Кажете, у квітні?

- У квітні, - здивовано повторив Клим.

- Може, двадцятого? - тривожно спитав адмірал.

- Саме так, - підтвердив Клим, - двадцятого.

- Не бреше, - дерев’яним голосом пробелькотів Розгін і почав випроваджувати Клима зі свого кабінету: - Я вельми і вельми щасливий, високодостойний майстре, що доля звела мене, убогого, потиснути вашу шляхетну руку…

Словом, всемогутній таємничий адмірал Розгін, якого боялась чи не вся втаємничена Росія, трохи поїхав дахом.

…Літак, зробивши коло над Парижем, почав заходити на посадку на Орлі. Гарно вбраний пасажир з паспортом громадянина Росії на ім’я Клима Звєздо-Орловського дбайливо забрав папери, які вивчав чи не всю дорогу, у дуже дорогий крокодилової шкіри кейс, замкнув його на два замки, а ключик повісив на шию, на золотий ланцюжок, на якому вже висів якийсь дивний бронзовий амулет з дорогоцінним камінцем.



К

лим Староігл ще з малих років почав підозрювати, що усі люди довкола якісь не такі. Він просто їх не міг розуміти. Виявляється, ось ці всі-всі люди, що є, люблять, шанують і поважають не те, що треба. Вони схиляються перед добробутом, прагнуть слави, шанують комфорт, люблять достаток, поважають успіх, обожнюють владу і т. д. Він же, Клим Староігл, знав, що одне, чого варто прагнути в цьому світі, це - свобода, але нікому про це не казав. Так само, як свою, він шанував свободу інших.

Тому й так жив.

Ще зовсім маленьким він викинув на смітник усі свої іграшки, залишивши лише дитячі книжки та чорний пластмасовий пістолет, що “стріляв” водою. На мамине запитання, навіщо, мовляв, він, малий Климко, викинув свої такі недешеві іграшки, Клим відповів: “Вони на мене дивляться”.

- А пістолет?

- Пістолет від мене нічого не хоче, - дещо загадково відповів тоді ще малий Клим.

Відтоді все й так пішло.

До школи спочатку Климко йти категорично відмовився - він уже знав від старших хлопців, з якими спілкувався в пісочниці, що в школі обмежують свободу особистості і зазіхають на права дитини.

- Але ж якщо ти не підеш до школи, - сказав йому батько, викладач марксизму-лєнінізму, - то залишишся дурним.

- Но та й шо, - відмахнувся Климко, - зате буду вільним.

- Не будеш, - заперечив, - бо потрапиш у залежність від свого невігластва. Навчання - світло, а неуцтво - рабство. То чого ж ти хочеш?

- Свободи! - відповів семирічний Клим.

- Дурний не може мати свободи, - сказав батько, - бо звідки він може дізнатись, що свобода - це усвідомлена необхідність.

- Точно? - допитувався Клим. - А хто це сказав?

- Як хто? - здивувався батько. - Товариш Карл Маркс.

Клим пішов до школи. І коли він збагнув, що до чого в цьому

загальноосвітньому закладі, то зробив для себе такий висновок: абсолютної свободи тут не може бути, але її може бути більше або менше. Клим хотів - більше. А для цього треба вчитись на самі п’ятірки і не порушувати їхню дисципліну. Тоді ступінь впихання у твоє особисте життя буде якнайменшим. Усвідомлена ж бо необхідність.

Таким чином Клим закінчив школу достроково, з досконалим знанням французької та англійської мов, але не пішов п’ятнадцятирічним в університет, як того вимагав кодекс вундеркінда, а два роки насолоджувався свободою - бив байдики, займався спортом, читав різні книжки. Потім він пішов до університету “вчитися на історика”. Після першого курсу Клим збагнув, що історія - це суцільний реєстр війн, а видатні історичні діячі - як правило, талановиті душогуби, тобто серійні вбивці, агресивні маніяки та хворобливі садисти. Тоді він, подумавши, відзначив для себе, що без мілітарного досвіду він не зможе досягти повної свободи, бо якщо прийде лиха година і за свою свободу доведеться воювати, то треба буде вміти фахово забрати в іншої людини її життя.

Несподівано для всіх, хто знав Клима, він після першого курсу кинув університет, спровокувавши таким чином свою мобілізацію у “ряди Радянської Армії та Військово-Морського Флоту”. Клим, як хлопець високий, міцний і тренований, потрапив у повітряну піхоту. Його викидали з парашутом з літака, вчили стріляти з “Калашникова” та різати людей. Два роки Клим викреслив зі свого життя і на цей термін свідомо забув, що є така категорія, як “свобода”. Він перетворив себе на машину, яка мусить за порухами важелів, на які натискує стороння невідома сила, виконувати обов’язки солдата Радянської Армії та витримувати “тяготи і лішенія воінской служби”.

Після цього експерименту Клим повернувся додому, поновився в університеті і дуже міцно захворів. Щоправда, спочатку він не знав, що це хвороба, думав - просто так. Але ж ні. Кохання - то тяжка хвороба, яка дуже важко лікується. Пізніше про ту людину Клим не хотів ні згадувати, ні говорити, міг сказати лише одне, що це була - дівчина. Але тоді він дуже страждав. Спочатку було смішно й весело, він якось підсвідомо тягнувся до тієї людини, вона теж не уникала його, такий стан сущого довів їх до логічного довершення - вони стали коханцями. Було добре.

Але однієї травневої днини вона якось так недобре подивилася на Клима і сухо сказала:

- Так, усе нічого, ти мені подобаєшся, любов там, але я не задоволена своїм соціальним статусом, Климе.

Клим дуже налякався, бо зрозумів, що його так важко і дбайливо плеканій та леліяній свободі серйозно загрожують. Вона хоче, аби я з нею одружився! Чогось страшнішого Клим уявити собі не міг. Це ж не вісім років школи, не два роки армії, не університетські півріччя, це ж на все життя! Ні! Тікав він від неї довго і болісно. Тобто йшов, “розлучившись навіки”, повертався, морочив дівчині голову, щось там обіцяв, знову втікав, коли мова більш предметно заходила про весілля, а через якийсь час вертався, скиглив і ластився до неї… Так тривало доти, поки та дівчина не вийшла заміж за іншого, який аж не так завзято культивував свободу.

Ось тоді й він зрозумів, що таке бути хворим на любов. Виходу не було, Клим почав дуже багато пити алкогольних напоїв. Спочатку він вливав у себе горілку й пиво через силу, а десь за півроку це навіть почало йому подобатись. Він перевівся в університеті на заочну форму навчання і влаштувався працювати - вантажником в овочевому магазині. Через рік наполегливі зусилля з викорінення любови почали давати результати - Клим поволі забув ту людину. Але став алкоголіком.

Він змінився зовні, його обличчя набуло синювато-сірого кольору і стало схожим на старі непрані фірмові джинси, які він доношував як спадок ще з попереднього життя, волосся ж Климове стало липким, а одяг набув цілком вітчизняного вигляду - сірого, буденного і потворного. Щоправда, очі у

Клима залишились ті самі, праве - синє, ліве - чорне. Ось ці очі й видавали Клима, навіть тоді, коли білки через безмежне пияцтво рідко не були налиті кров’ю. Але роговиці - синя і чорна - засвідчували у сірій компанії алкашів десь біля бочки з пивом, що володар цих очей - чужий. У ті роки в моді були саме ці барви - синя джинсівка, чорний вельвет, сині кросівки, чорні сорочки, тому суцільно сірі і ретельно п’яні радянські трудящі біля бочки інтуїтивно впізнавали в Климові ворожий елемент - заходофіла, фарцовщика, стилягу, антирадянщика. Через це Клим, виходячи в світ (бочка, генделик, “гадючник”, підворіття etc), одягав темні дешеві пластмасові окуляри, які в колах алкашів носились після отримання тяжких тілесних пошкоджень в область лиця. Таке ця публіка розуміла.

Після перших “стограм”, запитих водянистим пивом і заїджених плавленим сирком в “гадючнику”, починались неймовірно цікаві розмови: про цінову політику уряду на алкогольні вироби, про зловорожі підступи американських імперіалістів, про своїх домашніх “кобр” (жінки і тещі), про суку-начальника, неодмінно з апломбом суперзнавця - про футбол, про таємниці вітчизняної історії; та обов’язково - анекдоти: про Вовочку, про Васіль-Іванича й Петьку, про Льоньку Брежнєва… і так далі…

Одного квітневого ранку, прокинувшись від тяжких похмільних мук, Клим виявив у своїх хаотичних думках дивний дуалізм: організм вимагав схопитись і бігти похмелитись під магазин, де можна зранку дістати трьохчвертьлітрову пляшку “чорнила” (сорт вина), а рештки нескаламученого алкоголем розуму заперечувала, навіщо, мовляв, бігти в магазин принижуватись перед продавщицями, випрошуючи пляшку вина в борг, якщо можна ще поспати, або просто полежати в ліжку, до того ж сьогодні вихідний. Але організм глушив цю контру в мислях і вимагав, вимагав, вимагав!

Клим з великим жахом зрозумів, що послідовно і методично прагнучи свободи, він потрапив у найбільш жорстоку, яка лише може бути, несвободу. Він став залежним від алкоголю.

На щастя, незворотних змін у його молодому організмі не відбулось, і він кинув пити.

Коли Клим закінчив університет, в країні якраз почались 90-ті роки. На той час він уже настільки утвердився у своєму фанатстві свободи, що не заводив собі не тільки коханих подружок, а й близьких друзів. Так, зустрічався з дівчатами, не доводячи справу до кохання, спілкувався з хлопцями на ґрунті спільних інтересів, і - все.

Україна поволі почала змагатись за свою свободу, і Клим, вирахувавши, що у незалежній державі йому легше буде відстояти свою особисту свободу, включився у процес. Який пішов. Клим ходив на демонстрації, носив синьо-жовті прапори на бамбукових вудках, бився на мітингах з “псами соціалізму”, розклеював листівки, возив самвидав з Прибалтики, агітував за “демократів” у час виборчих кампаній і нарешті - переміг. Разом з народом України. Але через кілька років Клим зі своїм хваленим народом розійшовся - свободи стало набагато більше, Клим від того дуже піднісся духом, а народ навпаки - розгубився, потім занепав морально, а нарешті гірко затужив. Захотів назад. Для Клима така поведінка його народу не сказати, що була несподіванкою, він ще змалку помічав, що довкола щось не те, але щоб так боятись свободи?!

Залишалась ще надія на легку і почесну смерть. Клим поїхав на війну. Хай буде за інтереси України, але він воював у Пеемерії, на Кавказі і навіть на Балканах. Але згодом виявилось, що війна - це важка, виснажлива робота, а свободи від неї стає не більше, а - радикально менше. Мало того, війна взагалі заперечує свободу. Довелось демобілізовуватись.

В Україні Клим почав підшуковувати для себе якусь справу, яка б давала, хай невеликий, але стабільний заробіток, та не обмежувала б його вимріяної свободи. Спочатку він задумав стати українським капіталістом, але, збанкрутувавши відразу ж після першої оборудки, відкинув цю ідею як шкідливу для святої справи свободи.

Один час в Україні була популярною ідея відродження української шляхти, і Клим взявся вивчати своє генеалогічне дерево на предмет виявлення чи невиявлення голубої крови з розрахунком у подальшому якось на цім заробляти. Розпитавши детально своїх батьків та старих людей у рідному західноукраїнському місті, Клим дізнався, що він круглий аристократ.

З батьківського боку він нащадок прямих спадкоємців короля цигано-ромів Карпато-Балканського ареалу Ігли ХІІ-го Старого та польсько-литовського роду магнатів Радзивіллів. З боку матері він міг претендувати на теж не менш гучні титули - єврейського барона Рабіновського та українського князя Вишневецького. Навіть важко було вибрати. Але згодом з’ясувалось, що навіть такий аристократ у новій Україні мусить якось заробляти, бо високе шляхетство жодного цента прибутку не принесло. Навпаки, численні лицарські ордени та дворянські собранія пропонували їм внести певну суму за титул якогось баронета. Це йому, герцогові Староіглови таке пропонувати!

А коли Клим, роздивившись довкола, помітив, що пострадянська Україна не вилазить з перманентних виборів, він усвідомив своє покликання: став політичним піарменом, тобто виборчим технологом.

Щоправда, заробіток цей фах давав не такий, про який мріяв Клим - невеликий, але стабільний, а зовсім навпаки - великий, але нестабільний. Тому й життя Климове плинуло такими нерівними амплітудами - то розкіш у Києві, то скромне існування в рідному місті. Але насолода свободою не знала ніяких коливань - постійно, повно і майже без меж.

Навчений моторошним досвідом молодих років, Клим найбільшою загрозою для своєї свободи бачив любов до жінки. Тому він як міг, остерігався цієї статі, але позаяк був нормальним чоловіком і стовідсотковим натуралом, то мусив час від часу заводити короткотривалі романи. Але так, аби справа не доходила до кохання.

З чорноокою Ірен Печеричівською вийшло щось неконтро-льоване, коли за його схемою прийшов час розлучатись, Клим з жахом вічув, що не може це зробити звично, легко і просто.

А подія 20-го квітня геть усе перевернула у його житті, з юних літ покладеному на вівтар свободи.

…Влітку 1999-го року, коли все людство чекало на здійснення чи нездійснення пророцтва відомого французького астролога XVI ст. Мішеля Нострадамуса, Клим теж чекав. Але не на сподіваний кінець світу, хоча він теж знав чи не напам’ять той знаменитий 72-й катрен десятої центурії:

Року тисяча дев’ятсот дев’яносто дев’ятого і сім місяців З неба прийде великий Король жаху у Воскресить великого короля Ангулемського,

До і після Марс буде щасливо царювати, а на пропозицію попрацювати на перемогу одного з кандидатів у президенти України. Одну дуже хлібну, але нецікаву пропозицію Клим відхилив. Чекав ще.

Однієї спекотної днини затьохкав телефон. Дзвонив з Києва Мойсей Десятинний, працівник виборчого штабу Дуже Реального Кандидата.



К

ороль Франції Генріх II, знемагаючи від інфернальної спеки, сидів у своїй бібліотеці в Луврі, пив вино із срібного сарацинського жбана, який слуги час від часу обкладали шматками льоду, і читав присвяту йому “найпере-можнішому, наймогутнішому і найхристияннішому Королеви”, яку написав для нового видання своїх “Центурій” цей всезнаю-чий звіздар, “найсмиренніший і найпокірніший слуга і підданий Мітель Нострадамус”.

- Скажи мені, метре, - звернувся король до Мішеля Нострадамуса, який стояв поруч, теж потерпаючи від спеки у своєму оксамитовому камзолі з гофрованим коміром, тримаючи в руках скромний чорний капелюх з однією лише срібною пряжкою, - чому у віршах своїх ти описуєш майбутні події в нашому королівстві та у чужих землях дуже так незрозуміло для читача?

- Сір, - чемно відповів Нострадамус, з ласки королівської спершись на книжкову шафу, - якщо стається так, що пророк, а це, ваша величносте, той, хто бачить речі, приховані від знання звичайного чоловіка, уздрить світло досконалого одкровення і йому відкриються речі Божі та земні, він не може говорити відкрито, позаяк чинність пророцтва пролягає далеко вперед, таємниці ж бо Господні незбагненні, а чесноти відкривають далеко наперед істинні знання, як також і їх наслідки.

- А-а, - з надзвичайно розумним і розуміючим виглядом кивнув король.

- Так, так, сір, - продовжував заохочений Нострадамус. - Цього годі збагнути ні за земними знаменнями, ні за іншими людськими знаннями, позаяк окультні чесноти перебувають під патронатом самого Неба, тобто самої вічности, яка за допомогою віри відкриває будь-які часи.

- А хіба вічність підвладна якомусь поділу? - поставив грамотне запитання король.

- Ваша величність, як завжди, має рацію, - радісно сказав Нострадамус, - але ж, виходячи саме з неподільности вічности з допомогою збурення Геракліанського причини пізнаються рухами в небесах.

- Геракл іанського? - стурбовано перепитав король.

- Геракл іанського, сір, - смиренно відповів Нострадамус.

- А тепер скажи мені, метре, буде повне видання книжки твоїх вельмимудрих віршів?

- За кілька років, ваша величносте, вже після моєї смерти. Власник друкарні в Ліоні метр Бенуа Ріґо видасть найповніше зібрання моїх віршів - з першої центурії по десяту, - сказав Нострадамус, промовчавши, що це буде й після смерти також самого короля Генріха Другого.

- Це добре, метре Нострадамус, - промовив король і перехрестився.

…Метр Бенуа Ріґо мирно собі вечеряв у власному домі в Ліоні - шматком печеного поросяти, мискою бобів, политих провансальською олією, різною зелениною та пляшкою солодкого вина. Чомусь він любив солодке. Звичайно, цей поважний книговидавець не міг знати, що саме в цей час, коли він правою рукою тримав обгризену поросячу кістку, а лівою запихав до рота жмут салату, в Ліон дорожньою каретою в’їхав іноземець у шляхетському вбранні на ім’я шевальє Жан Журавльофф, або просто Івашко Журавльов з посольства московського царя. Він зупинився в дорожньому готелі, зняв кілька кімнат для себе і для своїх слуг, а за тим викликав до себе шинкаря.

- Скажи мені, шинкарю, - Івашко Журавльов поклав на стіл золоте екю і накрив його долонею, - хто старший майстер у друкарні Бенуа Ріґо?

- Метр Шарль Петі, - відповів шинкар Леві Левуа.

- А чи ти відведеш мене до його помешкання?

- Саме тепер, вночі? - завагався шинкар, але побачивши, що гарно вбраний шевальє посунув у його бік монету, швидко додав: - Уже йду. Лише ліхтар візьму.

Після того, як шинкар, відпровадивши пана Журавльофф до самої брами дому друкаря Петі, повернувся до свого шинку, в нього уже був новий гість. Теж шляхтич.

Він теж запросив шинкаря до окремої кімнати і теж поклав на стіл золоте екю…

- Два вірші, метре, - вмовляв тим часом майстра Шарля Петі московський дипломат Журавльов-Журавльофф, - і вісімдесят золотих екю переходять у ваш гаманець, це гарні гроші за складання восьми рядків віршованого тексту, по десять екю за рядок.

- Але ж це вірші самого Мішеля Нострадамуса, - злякано бубонів майстер, ховаючи в поли домашнього кафтана тремтячі від передчуття запаморочливого зарібку руки. - Це ж астролог самого короля, і до того ж кажуть, що пан Нострадамус на короткій нозі з самим чортом. Боюсь я, пане, - чесно зізнався друкар.

- Ще двадцять золотих екю мусять перебороти ваш страх, метре, - переконливо сказав Журавльов і почав перераховувати монети.

- Так, цей страх я вже здолав, - сказав друкар, - але є ще страх Божий. До того ж, у пеклі за ці такі діяння буду довго горіти. Тому…

- Ще двадцять екю, - почав Журавльов.

- П’ятдесят, - рішуче перебив його друкар. - Зі страхом Божим не жартують, та й у пеклі - горіти.

- Блядь, - сказав незнайомою майстрові мовою Журавльов і розв’язав гаманець.

Вони, присвічуючи собі ліхтарем, прокрались до друкарні Бенуа Ріґо, майстер відімкнув замки і вони ввійшли всередину. Там майстер спочатку перевірив, чи добре зачинені віконниці, хоча від хвилювання забув замкнути двері, а за тим запалив кілька великих свічок, потім одягнув шкіряний робочий фартух і спитав Журавльова:

- Що робити?

- Спочатку розсипте будь-який вірш, на ваш розсуд, і наберіть ось це, - Журавльов вийняв з-за пазухи папір, на якому було написано, що з Понту Евксинського і великої

Татарії в Галлію прийде король, а дорогою, мовляв, завоює землі аланів та Вірменію, і у Візантії опустить кривавий жезл.

За півгодини майстер Петі сказав вдоволено:

- Склав, а викинув щось там про якусь третю світову війну. Що далі?

- А тепер, метре, знайдіть дев’яносто п’ятий катрен третьої центурії і розсипте його, а натомість складіть таке.

Журавльов засунув руку в пазуху і завмер. У друкарню ввійшов чоловік у камзолі з білої іспанської шкіри та в червоних оксамитових штанях.

- Не треба нічого розсипати, метре Петі, - сказав прибулий і направив на майстра люфу англійського пістоля.

- Добре, пане, як скажете, - покірно мовив друкар і опустив руки.

- Пан Луї Стилетт? - здивовано спитав Журавльов-Журавльофф.

- Хароший ти парень, Ванька, - сказав прибулий Журав-льову його рідною мовою, - но некогда мне с тобой в дворян-скіє ігри іграть. Так что счітай ти погіб на дуелі.

Це було останнє, що Івашко Журавльов почув у своєму житті, бо після цього прибулець переклав пістоль у ліву руку, а правою вихопив гострющий стилет з-за пояса і швидко зарізав московського дипломата.

- А ви, метре, не тремтіть, - звернувся Луї Стилетт до майстра друкарської справи, - вам нічого не загрожує. Лишень швиденько знайдіть мішок та упакуйте в нього те, що недавно називалось “шевальє Журавльофф”.

Коли нещасний Івашко був запакований в рогожу і запханий у мішок, до якого було прив’язано двопудовий злиток цини, Стилетт сказав друкареві:

- Я тачкою відвезу цей вантаж у Рону, а ви, метре, тим часом трохи попрацюйте, зробіть відтиски усіх сторінок книги Міше-ля Нострадамуса. І постарайтесь швидше, аби я не розсердився, а щоби вам легше працювалось, я замкну вас ззовні. Ключ, будь ласка!

…Бульк! Тіло Івашка Журавльова під вагою цини пішло на дно. Луї Стилетт повернувся в друкарню, спакував відтиски книжки Мішеля Нострадамуса, відпустив майстра Петі і пішов у готель трохи поспати. За годину мало почати світати.

За цю годину добродій у темному плащі з кинджалом за поясом, який називав себе Луї Стилеттом, мав намір добре виспатись. Аби вдосвіта швидко і професійно відправитись назустріч сонцю, себто - на схід.

Повернувшись у готель, пан Стилетт замкнувся у попередньо винаймленій кімнаті, впав на ліжко і відразу ж з ним почали коїтись дивні речі. Праве синє око його міцно заснуло, а ліве - чорне - навпаки, наповнилось несучасним світлом і оглянуло все довкола.

Пан Луї Стилетт схопився з ліжка, одягнув свій сірий похідний плащ, взяв кинджал та пістоля і вийшов з готелю. За тим він розбудив сторожа міської ратуші і за цілого золотого купив у нього сто метрів мотузки та гак на довгому держалні. А потім пан Стилетт пішов до річки. На тому місці, де кілька годин тому він же втопив тіло нефортунного Журавльова, пан Стилетт роздягнувся, прив’язав один кінець мотузки до дерева, а інший до держална з гаком, який взяв у руки, і заліз у воду. Він плавав і пірнав з гаком в руках доти, аж поки не знайшов і надійно не зачепив тіло покійного Журавльова. Потім вийшов на берег і витягнув мотузкою втопленого мертв’яка на берег. Переконавшись, що це справді той самий московський дипломат, пан Стилетт розстібнув його камзол і сорочку на грудях, зняв з шиї мокрого мерця таку собі не надто коштовну медальку з синім камінцем на чорному шнурку, одягнув її на себе, а потім ще раз втопив тіло бідного Журавльова в Роні.

Повернувшись у готель, пан Луї Стилетт ліг на ліжко і заснув. Прокинувся через півгодини вже з обома розплющеними очима. Він не пам’ятав того, що ходив на річку і витягував з дна тіло Журавльова, але твердо був переконаний, що ця бронзова медалька на шовковому шнурку - це така важлива річ, що за неї він без вагань може піти на смерть. Цей шматочок старої бронзи із синім камінцем дорожчий навіть за відтиски книги Мішеля Нострадамуса, в яку він не дозволив внести підступні правки проти майбутнього його Неньки-Батьківщини. Яка, власне, й послала лицаря Климентія Зорекіла на цей подвиг - не допустити московського втручання в пророчі тексти Нострадамуса і привезти свіжий примірник “Центурій” в Русь, де вони будуть перекладені руською мовою і видані книжкою в Острозькій друкарні князя Василя. На жаль, патріот Руси-України, лицар Зорекіл не знав, що підступний шпигун Московії, справедливо покараний ним Журавльов все-таки встиг внести в Центурії вірш, який можна тлумачити як передбачення успішних експансій Москви на Захід, але чи є від цього менш звитяжним подвиг розвідника?

До того ж уранці, сам не знаючи чому, Луї Стилетт подався не на захід у бік Руси, а до Парижу.

…В чорнооку вдову - графиню Ірен Курвуазье де ла Круа була закохана половина Парижу. І не лише молоді гульвіси, а й статечні пани, котрі ще не втратили здатности розмоножувати самих себе, а втім, від споглядання цієї прегарної графині з білими, налитими невідомо чим, персами, така здатність аж ніяк не могла не з’являтися. До того ж графиня Ірен була багатою, тому, крім вроди такої невимовної, вабила старих зубожілих герцоґів-вдівців суто прозаїчними інтересами. Особливо наполегливо залицявся до графині престарілий родовитий аристократ дюк де ла Шампіньйон.

Але графиня обрала іншого. Вона закохалася в хай не дуже родовитого, але вельми хвацького шляхтича з різними очима - синім і чорним - Луї Стилетта, який щойно прибув з Ліона. Шлях до ліжка графині Ірен завзятий шевальє Стилетт долав довго, мало не два тижні. За цей час він вбив на дуелях двох і поранив чотирьох суперників, сам отримав три незначні колоті рани, і ледве відбився від найманих вбивць, яким замовив його герцог де ла Шампіньйон.

Пан Стилетт, коли зрозумів, що графиня Ірен теж у нього закохана, готовий був на все, навіть одружитися з нею. Але неймовірно вродлива Ірен так любила цього ліонця, що не могла якийсь час думати ні про що інше, як про любов. Вони поселилися у спальні паризького палацу графині і жили там у ліжку цілу зиму. Слуги носили їм їжу, вино, гарячу воду та парфумерію, але майже не подавали одяг. Бо його здебільшого не треба було.

А навесні графиня Ірен почала заводити матримоніальні розмови, мовляв, добре було би звінчатися, бо очевидно, у них буде дитинка, хлопчик, а ще незле було би це зробити таки цього тижня…

Після двох днів такої бесіди коханий Луї втік. Він не залишив своїй любій Ірен записки з поясненням, куди він від’їжджає і хто він такий насправді, - не мав часу, треба було втікати. Залишилась графині від нього лише одна річ - бронзова медалька з синім камінцем.

Графиня Ірен дуже затужила, хотіла було випити отруту і вмерти, але передумала і вийшла заміж за герцога Шампіньйона. А через дев’ять місяців щасливий батько вже тримав на руках міцненького сина, якому дали ім’я Людовік і який став законним спадкоємцем титулу герцогів Шампіньйонів і бронзового амулету, про який ще нічого не знав через свій незначний вік.

А пан Стилетт, аж коли вже минув німецькі князівства і в’їхав у Польщу, почав замислюватись над зиґзаґами долі та над мінливістю буття. Все-таки професія розвідника має свої вигоди, ось, наприклад, можна не одружуватися, навіть з жінкою, яку ти якийсь час любив… Щоправда, цей фах має також і свої вади, про них міг би розповісти московський шпигун-невдаха Журавльов. Якби був живий.



- Давай амулет, Алефе, - звернувся магатма Миколай Бардотьодол до свого колеги, одного з десяти Рухомих у заціпенілому часі, рабі у 47-му коліні, вченого-каббаліста й екзегета Елохімовича, коли вони розсілися колом навкруг Місця Сили на Софіївськім Майдані в Києві.

- У мене нема амулета, - дерев’яним голосом промовив рабі Алеф.

- Як нема? - хором спитали решта Рухомих: наґваль Шарль Кастенко, бодгісатва Свамі Раджірамаян, чернець Ан-Ти-І-Цзи, гіпі Джоні, гакер Вася, шаман В.І.Олєнін, старий Шон.

- Як нема? - осібно перепитав новонавернений Рухомий Клим Староігл.

- Нема в мене амулета Рами, нема, - замахав руками рабі Алеф.

- А в кого він? - спитав магатма Миколай.

- Ен-Соф його знає, - відмахнувся рабі Алеф.

- Так, - задумався магатма, - початок оживляння відкладається. Хто останній раз бачив амулет Рами?

Виявилось, що ніхто не бачив.

- Тоді доведеться займатись реконструкцією, - стомлено промовив магатма, - беремо останню тисячу років.

Після кількох невдалих спроб обрані нарешті синхрогіно підключились до ВАІМ і побачили таку картину: в пустелі вмирає від спраги просвітлений суфій і дервіш Квазі Мустафа-Алі, у нього на шиї - бронзовий амулет Рами, залишається проповзти ще кілька кроків до оази з прохолодним джерелом у затінку і смерть від спраги буде відведено, бо на неї волі Аллаха не було. Справді, волі Аллаха на смерть від спраги не було, дервіш загинув від широкої, не надто гострої шаблі воїна Чингізхана…

Далі шлях бронзового амулета проляг через кілька поколінь Чингізидів до касимовського царя Симеона Бекбулатовича. Той дарує цю не надто коштовну, але шляхетну через свою давність дрібничку московському цареви Іоанну Лютому, а вже цей чіпляє амулет на білу шию любого своєму грізному серцю Федька Басманова. Останній, змій зрадливий, прощаючись зі своїм другом, якого любив більше, ніж грізного царя, Івашком Журавльовим, що вирушав у Францію з шпигунською місією, обмінюється з ним нашийними прикрасами. Івашко Федькови - золотий медальйон на ланцюжку, а той йому - бронзову медальку на шовковому шнурку. Така нерівнозначність обміну свідчила про те, хто у цій парі кохає, а хто дозволяє себе кохати.

Потім усе закінчилось сумно для справи ввімкнення часу. Івашку Журавльова у Ліоні під час виконання надтаємного завдання московського уряду зарізав інший шпигун - агент руських князів Дмитра Вишневецького та Василя Острозького, якийсь Климентій Зорекіл, що перебував у Франції як нелегал під іменем “шевальє Луї Стилетт”. Зарізавши, цей козацький розвідник жбурнув недокоханого Журавльова у річку. Тепер амулет Рами мало того, що лежить на дні французької річки Рони, до того ж ще й у далекому XVI столітті.

- Що робити? - постало питання перед десятком Обраних і Рухомих.

- Одне можу зазначити, якщо це когось втішить, - насмілився подати голос неофіт Клим Староігл, - цей український агент-супермен мені не чужий.

Обрано-Рухомі пожвавились і зацікавлено повернули голови до Клима.

- Розповідай, - звелів магатма Миколай.

- Що довго казати, - знітився Клим від уваги таких великих осіб, - цей розвідник Зорекіл - моє попереднє кармічне втілення. Коли вона, кровопивця така чорноока - це я про Ірен, панове, - сказала, що виходить заміж за того латентного педераста Жанно Журавля, який так і не зумів прилаштувати оленячі роги своєму роботодавцю Валєрі Гепкалу, але хто не знає, що Валєра імпотент…

- Ти, брате, цево, - обірвав Клима рабі Алеф, - давай по суті.

- Отож, Ірен повідомила мені, що виходить заміж, - забубонів Клим, - це було 20-го квітня, панове, ви ж знаєте…

- Я його зараз вб’ю, - сказав рабі Алеф магатмі Миколаю.

Клим почув цю фразу і швидко сказав:

- Я згадав свою попередню карму. Я був цим Зорекілом, який теж мав очі різних барв.

- І що? - спитали один одного Рухомі.

- Нічого, - самі собі вони ж відповіли і почали думати.

- Є! - на те він і комп’ютерних, аби першим знаходити рішення, якщо вже вони всі зібрались у кінці XX століття. Отож, це вигукнув гакер Вася Макінтош і виклав свою версію:

- Якщо наш брат-неофіт Клим Староігл так добре знає того зарізяку, теж Клима, але Зорекіла, то хай відправиться назад на годинку у свою попередню карму, витягне з дна Рони тіло того московського шпигуна, зніме з нього амулет, навіє своєму родичу кармічному певні установки, аби той поїхав у Париж і там відновив шлях амулета Рами по спадковій лінії. Сам пан Староігл, звичайно, мусить повернутися до нас, а той інший Клим, Зорекіл, виконавши певну місію, нічого не знаючи, хай і далі займається своїм шпигунським ремеслом.

- Розвідницькою діяльністю на користь своєї Батьківщини-Неньки, - ображено виправив Васю Клим.

- А що далі? - спитав Васю магатма.

- Далі шлях амулета пролягає в Україну через герцогів Шампіньйонів, які втекли з Франції в Російську імперію від Французької революції. А потім поміняли своє прізвище на Печеричівські після ще однієї - вже більшовицької революції.

- Як? - нажахано спитав Клим.

- Ось бачите, - засміявся Вася, - ця схема вже працює. А чи не так, Климе, звучить прізвище вашої коханої Ірен?

- Так, - вкотре вже цієї днини Клим відчув, як у нього стає сторч волосся.

- А чи є у неї на шиї… - потягнув Вася.

- Стоп! - крикнув гіпі Джоні. - Це втручання в приватне життя, порушення прав людини.

- Що ж, тоді хай світ так і ціпеніє в нерухомості, - ображено кинув Вася.

- Спокійно, братове, - примирливим тоном сказав магатма Миколай, - спочатку треба взяти у Вищих Сил мандат на втручання в історію, за тим хоча б для годиться спитати брата Клима, чи він згоден ще раз повернутись у свою попередню карму. На зовсім короткий час.

- Якого нема, - нагадав усім шаман В.І.Олєнін.

- Але який нам належить відновити, - підхопив фразу магатма.

- Я згоден, - сказав Клим, - але за однієї умови: Ірен Печеричівська навіть найменшим чином не повинна постраждати.

- А що їй може бути? - сказав гакер Вася. - Вона просто остання в роду Шампіньйонів-Печеричівських, до якої спадково перейде амулет Рами.

- Гаразд, - покірно промовив Клим, - що я маю робити?

- Нічого, - сказав друїдський жрець старий Шон О’Мако-винні, - лягай ось тут на лавку і спочивай, радше тіло твоє хай відпочиває, а сам ти на годинку вселишся в тіло Климентія Зорекіла, який під іменем Луї Стилетта спить у ліонському готелі, виконаєш роботу, і - назад. Але спочатку випий цієї водички.

Старий Шон витягнув зі своєї шкіряної торби дерев’яну баклагу, налив у срібний келих і простягнув Климови. Той випив і завмер, простягнувшись на лавці біля Михайлівського Золотоверхого собору.

Якби не ця біда з бунтівним днем, можна було б сказати “через якийсь час”, а так… Словом, Клим, прийшовши до тями, відрапортував колегам:

- Все виконано!

- А тепер вже я тебе спитаю, брате, - сказав магатма Миколай, - чи є у твоєї коханої Ірен Печеричівської на шиї такий дивний бронзовий амулетик, не більший, як око гірського цапа?

- Є, - радісно відповів Клим, - така медалька завбільшки, як монета в 25 копійок.

- Яких ще “копійок”? - спитав часом небайдужий до політики наґваль Кастенко, - хіба Україна не має власної національної валюти?..

- Не до цього, брате, кинь, - обірвав його шаман В.І.Олєнін, - я тобі згодом поясню.

- Треба комусь помандрувати у те місто, де перебуває ця Ірен з амулетом, і привезти його сюди, - діловим тоном сказав бодгісатва Раджірамаян.

- Я можу з’їздити, - зголосився гакер Вася, - або ще краще літаком, у Борисполі я “Боїнга” бачив…

- Ні! - твердо сказав Клим. - Про це не може бути й мови. Я сам поїду чи полечу… та хоча б пішки, але я і лише я. Сам.

…Вони дивились на амулет, знятий Климом з шиї його коханої Ірен, яка застигла у такому вигляді, в якому й справді Клим не дуже хотів, аби її хтось бачив. Тим паче, якийсь Вася…

Пробували розшифрувати Слово.

- Аум! - сказав бодгісатва.

- Абракадабра! - сказав рабі.

- Майкрософт! - сказав комп’ютерник.

Амулет не реагував.

А він і не міг озиватись на ці варваризми.

…Там, де починається молодий дубовий гай, стояла хата, збудована з плетеної лози та обмащена синьою глиною. Двері, оббиті турячими шкурами, відсунулись, і вийшов білявий синьоокий хлопчик, одягнутий у лляну сорочку, довгу безрукавку з ведмежого хутра, підперезаний поясом з вичиненої шкіри, оббитим бронзовими бляшками. В руках хлопчик мав міцну палицю з сухого в’яза.

- Карба! - крикнув він. З повітки вибіг великий чорний з білим кудлатий пес і радісно замахав хвостом.

- Try ну дан, - вигукнув хлопчик і побіг стежкою до річки. Пес відразу ж перегнав його і понісся з шаленою швидкістю.

З хати вийшла жінка, теж у довгій лляній сорочці, але у безрукавці з соболиних шкур та з золотими прикрасами на шиї.

- Вара! Вара! - голосно закричала вона.

Хлопчик неохоче повернувся і підійшов до неї.

- Віта, мата, по барата? - чемно спитав він свою маму.

- Трун на дна, - вона простягнула хлопчикові череп’яний, розмальований білим, червоним і жовтим глек, - дада буд а калараті.

Хлопчик свиснув на пса, який ще з більшою неохотою повернувся від річки, і пішов у лісок. Там він підійшов до джерела, яке било між покритими мохом валунами, і набрав повний глек чистої холодної води. Коли він повернувся, з хати вийшов його батько, він чомусь тримав у руках сідло і меч. Хлопчик заплакав. Він зрозумів, що сьогодні йому не вдасться скупатись разом з псом на ім’я Карба у цій широченній річці, бо сьогодні, як і вже кілька років тому, вони покинуть цю свою тимчасову хату і знову вирушать у путь. Знову назустріч Ра. Хлопчик витер сльози, підійшов до батька, простягнув глек з водою.

- Дна, дада, сол ет.

- Шаран, Вара, - батько взяв глек, випив трохи і поклав глек на камінь. Потім він взяв шматок вепрячої шкури і почав чистити свій і так блискучий залізний меч. Особливо яскраво виблискував між руків’ям і лезом золотий хрест із загнутими ліворуч кінцями.

- Бгавата, Вара, - сказав батько, і хлопчик пішов до хати збиратися в дорогу.

- Вола Ра, вола Рама, - промовив уже сам до себе чоловік і відкинув з чола пасмо білявого волосся. З хати вийшла мати з череп’яним посудом у руках. Її сині очі були повні сліз.

- Кара гі, - сказала вона і посміхнулась до чоловіка.

- Нан, - відповів він, - Ра!

…Ось тому й амулет у XX столітті, який мав зіграти таку важливу роль у справі відновлення потоку часу, ніяк не відгукувався на ті несуттєві для його старої бронзи словеса. Що за аум? Що таке абракадабра? Хто чув за якийсь там Майкрософт?

Не знають вони Слова!

Час залишався застиглим.

Обрані Рухомі, голови схопивши в руки, тяжкі думи думали. Сиділи в Києві на Софіївському майдані на пластмасових стільцях, принесених з поблизької кав’ярні, і думали.

Було про що…



В

У країні гримнула бензино-соляркова криза, але битва за врожай стала більш непримиренною та безжалісною. Йдеться не про косіння та молотіння пшенички (вона як осипалася за історичного матеріалізму двадцять років тому, так і осипається), а - про епохальну битву за врожай виборчих голосів.

Кандидат у президенти, про якого говорили, що він - Дуже Реальний, викликав одного зі своїх найхитріших технологів Мойсея Десятинного і почав вимагати нових ідей:

- Грошви ви споживаєте неміряно, Адам Перволюдник скаржиться, що коли й далі так піде, то він геть збанкрутує, з торбою піду, каже, з жебраками під церквою буду битись за обгризену кістку, каже, а ви? Де результати вашої роботи? Чому й досі про мене не розповідають на базарах анекдоти, в яких я б…

- Є такі анекдоти, Кандидате Кандидатовичу, - Мойсей знав, що це нечемно, але мусив перебити хазяїна, бо якби не зробив цього, то як він міг сказати наступне:

- Вже складена і невдовзі буде випущена в обіг серія анекдотів, у яких діє трійця осіб у різних екстремальних ситуаціях - Ви і ці два мудаки, котрі теж хочуть… Анекдоти побудовані за відомим ще з совдепівських часів фреймом: летять літаком, варіанти - потрапили на безлюдний острів, у Африку до людожерів, у жіночу колонію і так далі…

- Чапаев і Пєтька, - невдоволено буркнув Кандидат і обережно погладив свою ретельно сконструйовану, добре продуману зачіску.

- Та ні, їх же троє, - ображено сказав Мойсей.

- Тоді Ніксон, Помпіду і Брежнєв?

- Е, - скривився Мойсей, - щось подібне, тобто за схемою: англієць, француз і росіянин. Перші два тупі лохи, а останній - дотепний, кмітливий, практичний…

- І хитрий, - кинув Кандидат.

- Хитрий, - погодився Мойсей, - але він завжди виграє, а ці два мудаки…

- Досить, - обірвав його Кандидат, - мої суперники серйозні люди, достойні там, варті поваги…

- Кандидате Кандидатовичу, - докірливо сказав Мойсей, - чого ви так? Нас же ніхто не чує.

- Ай справді, - зніяковів Кандидат, - геть ти мене заморочив зі своїми технологіями. Як там проект “Михайло-ХУІ”? Гаманець гроші дав?

- Все гаразд, Кандидате Кандидатовичу, наш чоловік уже в Парижі. Процес пішов. Десь на середину вересня плануємо вибух сенсації. Спочатку у Франції, аби розійшлось світом, а десь за тиждень почнуть захлинатись і наші ЗМІ.

- Добре, - похмуро сказав Кандидат, - давай ще ідеї.

- На поле можна виїхати, - невпевнено почав Мойсей, - привезти в якийсь колгосп цистерну солярки…

- Колосок у руках розтерти з таким тривожно-задумливим виглядом.

- Ага, - радісно підтримав Мойсей, - турботливий отець народу піклується про хліб насущний.

- Дурний ти, Мойсею, - лагідно сказав Кандидат, - такі технології в цека ще двадцять років тому були розроблені. Давай нові ідеї!

Мойсей заціпенів від жаху. Ідей не було. Натомість йому почала ввижатись моторошна перспектива його подальшого існування: Кандидат вижене його з ганьбою зі свого такого грошовитого штабу, після цього ніякий інший кандидат у президенти не візьме його, Мойсея, у свою команду, але захочуть прикупити трохи технологічних таємниць Кандидата. Якщо Мойсей продасть щось з таємниць, то буде мати справу з кілером, а якщо не продасть, то запізнається зі злиднями. Невже доведеться піти стежками Каріота Юдка, - продавати окру-шини гнилого компромату за тридцять у.о., або ще гірше - гривень найбільш відв’язаним політичним радикалам?! Невже у такий вирішальний для Неньки (гм-гм!) час залишиться незатребуваним його, Мойсея, такий потужний розум?!

Розум! Вся надія на цю субстанцію!

- Є одна ідея, Кандидате Кандидатовичу, - поважно промовив Мойсей. - Пам’ятаєте, як три роки тому Єбн на сцені молодіжні танці імітував? Це мало успіх.

- Ти що, - зловісно зашипів Кандидат, - пропонуєш…

- А чому ні? - вдавано здивувався Мойсей. - За тиждень розпочинається один з найпотужніших фестивалів. Чому б вам не з’їздити туди, не виступити з привітаннями, вийти ось так запросто на сцену, поспівати в караоке з якоюсь звіздявкою, потанцювати під фонограму, як це робить… самі знаєте хто, а там дивись - і рейтинг ваш підросте.

- Про рейтинги ти, Мойсею, краще б мовчав, - сердито сказав Кандидат, - сам знаєш.

- Я про справжні рейтинги. То що ви на це скажете, Кандидате Кандидатовичу?

- Ну, співати - це ще куди не йшло, але танцювати якийсь твіст чи шейк, чи що там тепер вони танцюють?

- Чесно кажучи, я, Кандидате Кандидатовичу, й сам не знаю, як теперішня молодь танцює, але це не важко дізнатись. Якщо ви даєте згоду на цей фрейм, за кілька днів я приведу інструктора. А ви поки що дайте команду, аби підготували посадкову смугу на фестивалі.

Мойсея понесло. Він уже знав, що привид голодної смерти, матеріалізований у способі життя його колеги Каріота Юдка, усунуто з найближчої перспективи, отож можна діяти. Ще кілька таких варіюватих ідей - і йому вдасться дотягнути до Великого Жовтня. А там він, Мойсей, виграє “по-любому”: якщо Кандидат буде президентом, то Мойсей теж у біді не залишиться, - він ж бо уже зуміє придумати для себе посаду десь в адміністрації, таку, аби, з одного боку, впливу, влади і хліба було неміряно, а з іншого - якоїсь відповідальности, нудної роботи і звітности - голий нуль. Якщо ж таке станеться і Кандидат Кандидатович не буде президентом України, то він, Мойсей Десятинний, все одно залишиться найкрутішим піарменом України. А там, дивись, через рік-другий знову серйозна і хлібна робота підвернеться, або Новий розжене парламент і передчасно розпочнеться виборча кампанія до Верховної Ради, а це ж - Клондайк, можна відразу працювати на десяток кандидатів і на кілька партій, а може й так статись, що старий парламент (загартований у боях, непереможний і легендарний) підведе під імпічмент Нового, який почне по-новому мести… Отож, робота для Мойсея Десятинного, майстра політичного пі-ару високого класу, знайдеться.

А поки що треба навчити сучасних танців цього танцюриста-Кандидата, якому завжди щось заважає.

Через кілька днів Мойсей чемно зайшов у кабінет свого електорального шефа і поштиво кашлянув.

- Інструктора привів, Кандидате Кандидатовичу.

- Якого ще інструктора, - зацьковано глипнув на Мойсея Кандидат, - чого ви ще з мене хочете!? Піарюги прокляті!

- Треба, Кандидате Кандидатовичу, треба, - повчально сказав Мойсей і кинув за привідчинені двері:

- Хай заходить Пижиків.

У кабінет зайшов, вихиляючи стегнами, гнучкий, невизначе-ного віку чоловік з випещеним триденним заростом та вищипаними бровами. Одягнутий він був у червоні облягаючі штани, зелену шовкову сорочку, на шиї мав пістряву, грайливо зав’язану хустину. В руці тримав дві касети - відео та аудіо.

- Це Антуан Пижиків, Кандидате Кандидатовичу, - найкращий танцювальний інструктор київського нічного життя.

- Учитель танців, - воркуючим голоском промовив Пижиків, - я хотів би саме так називати свій фах, це, знаєте, якось інтелігентніше, більш вишукано, якось богемніше і я би навіть сказав…

- Мовчи, бляха, мовчи, - зашипів до нього Мойсей, побачивши, що у Кандидата очі наливаються кров’ю, як у громадського бика.

- Все, Кандидате Кандидатовичу, він не буде більше жвин-діти, він буде працювати.

- Хай працює, - моторошним голосом сказав Кандидат, - але мовчки.

- Мовчки не вдасться, Кандидате Кандидатовичу, - сміливо вимовив Мойсей, - інструкції!

- Тоді хай говорить по суті, - похмуро буркнув Кандидат, - бо я його вб’ю.

- Спочатку переглянемо візуальний матеріал, - забелькотів зблідлий Пижиків і простягнув Мойсееві відеокасету. Той вставив її у плеєр і вони почали дивитись уривок з тарантінів-ського “Pulp fiction”, де Джон Траволта витанцьовує на ресторанному подіумі з накокаїненою Умою Турман.

- Зверніть увагу на ці жести, - насмілився заговорити Пижиків, коли Траволта робив так звані “окуляри”, - це нині дуже модно. Пальцями утворюєте латинську літеру “V”…

- Як Черчілль, - кинув Мойсей.

Кандидатові таке порівняння сподобалось і він слухняно зробив пальцями двох “кріликів”.

- І проводите біля очей, Кандидате Кандидатовичу, - радісно заторохкотів Пижиків, - так і так, так і так.

Після перегляду відео Пижиків простягнув Мойсееві аудіокасету і впевнено сказав:

- А тепер перейдемо до практичних уроків. Вам, Кандидате Кандидатовичу, мабуть, треба зняти піджак, і краватку теж.

Кандидат слухняно роздягнувся.

- Маестро, музику! - театрально вигукнув Пижиків. - Пане Кандидате, повторюйте мої рухи.

Мойсей увімкнув магнітофон. Від продіджівських ритмів Кандидат злякано здригнувся, але опанував себе і почав старанно повторювати непристойні вихиляси Пижиківа.

- Так, - радісно вигукував Пижиків, - добре, так, чудово, так, які ми молодці!

Кандидат раптом здригнувся, дав знак Мойсеєви вимкнути музику і рішуче сказав:

- На тверезу голову не піде.

- Розумію, - співчутливо сказав Мойсей і вийшов за двері. Кандидат гепнувся у шкіряне крісло, Пижиків ввічливо присів на край стільця.

Через десять хвилин Мойсей повернувся з пляшкою “Гене-сі” в руках, за ним ішла секретарка, несучи тацю з канапками, покраяною цитриною, келихами та чарками. Вона вправно сервірувала журнальний столик, відкоркувала мінеральну воду і вийшла.

Мойсей підсів до столика, налив чарку Кандидатові, собі і питально глянув на шефа.

- Клич, клич цього підараса, - притишено буркнув Кандидат.

- Антуане, - звернувся Мойсей до Пижиківа з фальшивою посмішкою, - чи не вип’єш з нами чарчину цього франц. зького самогону?

- Та якже, та якже, - забубонів Пижиків і підбіг до столика.

- Візьми собі стілець, - кинув Мойсей.

- За перемогу! - проголосив тост Мойсей.

- За перемогу! - верескнув, мліючи від щастя, Пижиків.

- За неї, ріднесеньку! - погодився Кандидат.

Вони випили, потім ще і ще. Через півгодини розчервонілий Кандидат ляснув Пижиківа по коліні і весело сказав:

- Танцюють всі!

Мойсей увімкнув музику. Кандидат енергійно засмикався, примовляючи:

- Ось так ми колись твіст танцювали, а потім, коли вже жонатий був, то так на забавах шейк ламали. Так! Так! Так!

- А ось так ви можете, Кандидате Кандидатовичу? - вигукнув Пижиків і зробив вигадливий пірует.

- А ху… - хотів щось сказати Кандидат, але несподівано підвернув ногу і невдало гепнувся на паркет, боляче забившись.

- Вон отсюда, сукін кот! - з ненавистю крикнув він на Пижиківа, який кинувся піднімати кандидата. - Мойсею, лікаря, я ногу зламав!

Через кілька днів Мойсей сидів на білому стільчику біля лікарняного ліжка, в якому лежав блідий, з сумними очима, схожий на “Мерседес” з круглими фарами, Кандидат.

- Що буде, Мойсею, - смиренно спитав Кандидат, - що буде з моїм іміджем, що буде з перемогою, кому потрібен кандидат з гіпсовою ногою?

Кандидат Кандидатович мало не плакав.

- Стільки грошей, стільки енергії, стільки жертв! І все - марно. - Кандидат блимав очима, як Жиріновський. - Стільки жертв я приніс на вівтар перемоги. Танцювати вчився… До речі, Мойсею, де той плюгавець у рожевих штанях? Дай його мені, я його роздеру, як жабу-ропуху.

- Кандидате Кандидатовичу, - переконливо почав Мойсей, - ще не все. Ще не все втрачено. Бо ж у вас не відкритий, і навіть не закритий перелом, у вас - простий вивих, а у гіпс ногу замурували через запопадливість. Через тиждень можна буде танців навчитись…

Кандидат люто жбурнув у Мойсея милицею.

- Кандидате Кандидатовичу, - гнув далі своєї Мойсей, - ще не все втрачено. Післязавтра ви маєте виступати на Міжнародному симпозіумі із захисту прав бездомних собак. Виступ я вам написав.

- А гіпс? - люто сказав Кандидат. - Як я з’явлюсь перед телекамерами з гіпсовою ногою?

- Є пристойна версія, - жваво почав Мойсей, - мовляв, ви здійснювали святковий стрибок з літака на честь Дня Незалежности. З парашутом.

- З парашутом, кажеш?

- З парашутом, Кандидате Кандидатовичу, - підтвердив Мойсей і розплився в посмішці.

Кандидат теж усміхнувся: ще не все втрачено.



Н

езаперечні передумови. За абсолютно об’єктивними, а значить, так само абсолютно таємними соціологічними дослідженнями, “Дід” не подужає виграти президентські вибори у жовтні-листопаді 1999-го року. Президентом, мабуть, стане “Генсек”, або “Проґресівка”, або хтось з “Тріумвірату”. Тому є необхідність не чекати фатального кінця, а, користуючись сприятливою кон’юнктурою, здійснити розумний безкровний крок, внаслідок якого

а) “народ” (населення) залишиться задоволеним;

б) “Дід” (відомо хто) залишиться президентом.

Для реалізації цього, жодним чином не зайвого, кроку й розроблено цей план під кодовою назвою “Авґуст-Авґусто”.

Підготовчий етап. У червні-липні має різко погіршитись економічна ситуація в країні. Такий розвиток подій навіть не конче стимулювати владними колами, просто треба нічого не робити і дивитись, що буде. А бути має таке: мусить вдарити енергетична криза, має в кілька разів подорожчати бензин, а до того ж на нього має утворитись дефіцит, а ще - має починати падати курс гривні. Так має тривати до 11 серпня. Повторюємо, що виконавчою владою мусить бути витримано одну умову: нічого не робити. Це принципово. Якщо хтось з міністрів чи інших високих посадовців спробує щось там лементувати, “бити на сполох”, патякати про корекцію курсу і перегляд меморандуму з МВФ, то таких розумників слід негайно викривати як панікерів, таврувати “лівими ухильністами” і звільняти з роботи без жодних пояснень.

Населенню (“народу”) через здатні до контакту засоби масової інформації пояснювати, що винні - винятково Верховна Рада і деякі з кандидатів у президенти, а якщо доступніше, то вина за цей передкатастрофічний стан цілком лягає на вибори. Як минулі, так і майбутні. Тобто треба пояснювати, що “народ” (виборці) можуть помилятись. Ось вони помилились на парламентських виборах 1998-го року і цілко^л ймовірно помиляться на президентських виборах 1999-го. Не дозрів “народ” (хоча й за великим рахунком він - Народ - завжди має рацію, ось у 1994-му на виборах Президента виявив все-таки мудрість і прозірливість, але це той виняток, який підтверджує правило) до того, аби збагнути, які хитрі пастки розставляє йому “хтось”, хто підкидає нам ці квазі-ультра- псевдо-демократичні порядки. Справжня демократія - це не вседозволеність, ось. Бачите, що робиться, - бензин дорожчає, нацвалюта дешевіє, а ЦІ рвуться до влади. В “народній” масовій свідомості мусить утворитись саме такий ланцюг негативних нагромаджень: нафтова криза - інфляція - девальвація гривні - ЦІ рвуться до влади. Тобто подія під назвою “президентські вибори” має логічно завершувати низку подій, що характеризують “наші негаразди сьогодення”. ЦІ, звичайно, всі кар’єристи і себелюбці, але є серед них особливі шкурники, це так званий “Тріумвірат”, тобто - “Сивий”, “Генералісимус”, “Колгоспник”, сюди ж слід віднести “Молодого Рухмана”.

Така млявоплинна застійна ситуація має тривати до 11 серпня, коли почнеться відлік наступного етапу нашого плану.

День гніву. Гріх було б не використати цю спекулятивну дату, на яку з острахом очікує чи не ввесь світ. Це про 11 серпня 1999-го року. Першим нагнав жаху астролог-провидець XVI ст. Мішель де Нотр-Дам, відомий ще як Нострадамус (вважаємо, немає особливої потреби цитувати тут його “знаменитий” 72-й катрен Х-ї центурії, що в році, мовляв, тисяча дев’ятсот дев’яносто дев’ятому і сім місяців з неба нібито прийде великий Король Жаху, який, за версією тамтого середньовічного Михайла-звіздаря, воскресить короля якогось Ангулемського і що, мовляв, до і після Марс нібито буде щасливо царювати).

Того дня буде сонячне затемнення, що апріорі стимулює не надто оптимістичні очікування.

До того ж активізувались есхатологічно-апокаліптичні настрої (це можна пояснити, з одного боку, віршами Нострадамуса та сонячним затемненням, а з іншого - падінням курсу гривні та зростанням цін на бензин і продукти) серед більшості представників “народу” (це населення з правом голосу) цієї країни.

Тому 11 серпня має розпочатись перша фаза плану “А-А”.

Зранку всі інформагенції України та світу поширюють повідомлення, що неідентифіковані політичні терористи заклали вибухові пристрої на трьох українських атомних електростанціях. Фахівці мусять негайно прокоментувати, що в разі їх спрацювання на Чорнобильській, Хмельницькій та Південноукраїнській АЕС утворяться вибухи потужністю в сотні хіросімських бомб кожен. Вимоги терористи мають висунути прості і доступні: до 15 години за московським часом відновлення Союзу Радянських Соціалістичних Республік! А ні - то…

Зранку в суспільстві усіма можливими ЗМІ має нагнітатись “неконтрольована” істерія. А рівно о 14.00 (15.00 за московським часом) на всій території України має вимкнутись електрика. Обов’язково - на всій території. Через кілька хвилин настане дев’яностовідсоткове затемнення.

Уявляєте, що буде коїтись у соціумі?!

А через півгодини до народу України звернеться Гарант Конституції. Звісна річ, на той час електрику буде ввімкнено, політичних терористів знешкоджено, АЕС розміновано, але… загрозу Неньці, шановні співвітчизники, не ліквідовано ще. На жаль…

Тиждень скреготу зубовного. Насамперед, слід наголосити, що цей стан мусить тривати не менше 5-7 днів. Бо інакше “шановні співвітчизники” не відчують згодом, від яких страждань їх звільнить Рятівник Нації і Держави.

З кожним днем має ставати гірше. Поволі має зростати ціна на хліб - це при тому, що білий щезне зовсім, а чорний стане дефіцитом. Те ж саме має відбуватися з бензином.

Електрика буде подаватися з кожним днем усе менше і менше, має дійти до того, що, за принципом “віяла”, світло буде по дві години на добу в різних регіонах.

Телефони будуть працювати вкрай погано. На кордонах утворяться скупчення людей, яких нікуди не будуть пускати.

…Так буде тривати аж до 17 серпня.

Дні повного гаплика. Сімнадцятого серпня вся економіка країни має завалитись. Курс гривні впаде до десяти за долар, але фінансові операції у будь-якій своїй формі не будуть провадитись.

Всі магазини зачиняться.

Всі установи припинять роботу.

Електрика, вода, газ не будуть подаватись ні населенню, ні підприємствам.

Весь транспорт, включно із залізничним, перестане функціонувати.

Газети не вийдуть, а електронні ЗМІ через відсутність електрики замовкнуть.

Кордони по всьому периметру держави наглухо закриються.

Так триватиме два дні.

День X. А вранці 19 серпня раптово з’явиться електрика, запрацюють усі теле-та радіостанції України, по яких спочатку буде транслюватись балет “Лебедине озеро”, а потім до “шановних співвітчизників” звернеться голова Державного Комітету з Надзвичайного Стану… відомо хто. Він, у першу чергу, констатує наявність катастрофічного стану в державі - самі бачите, мовляв, що коїться. Відразу ж треба назвати винних, це - “Деструктивні Сили” (скорочено ДС). Хто ці ДС персонально, не обов’язково називати, мовляв, шановні співвітчизники і так знають, але вони такі підлі, підступні та безпринципні, що заради своїх вузькопартійних корисливих інтересів, засліплені прагненням влади, готові на все. Навіть на руйнування держави, бо, за їх логікою, чим гірше, тим краще.

Він же як Гарант Конституції не міг довго на це дивитись, тому вкупі з групою небайдужих патріотів (про це нижче) створив і очолив ДКНС, який перебирає всю повноту влади в Україні. Задля порятунку!

Щодо персонального складу ДКНС, то ідеальним варіантом було б, якби в нього увійшли провідні кандидати в президенти (“Генералісимус”, “Колгоспник”, “Сивий”, “Рухман Старий”, “Рухман молодий”, “Прогресівка” та “Генсек”), а також прем’єр, секретар РНБО та силові міністри, але є великі сумніви, що такий пас’янс складеться, тому треба запросити усіх названих, а взяти тих, хто погодиться. Хто ж не погодиться, той підпадає під дію пункту 6 Указу ДКНС № 1.

Проект Указу № 1.

У преамбулі має констатуватись щось там про національну катастрофу і створення ДКНС, який постановляє:

1. На всій території України оголошується надзвичайний стан. (На вулицях міст мусять з’явитись танки).

2. Всю владу в Україні перебирає на себе ДКНС та його структурні підрозділи на місцях. Ради усіх рівнів, включно з Верховною, розпускаються. (Ще звечора мають бути інтерновані усі депутати ВРУ та голови обласних і районних рад).

3. Всі засоби масової інформації підлягають цензуруванню уповноваженими ДКНС. (Контингент цих уповноважених найкраще сформувати з числа діючих журналістів - працюватимуть на совість).

4. Економіка держави не зазнає ніяких утисків. Лише вводиться державна виробнича і торгова монополія на нафтопродукти, електрику, газ, тютюнові та горілчані вироби. (Будуть проблеми).

5. Кордони України закриваються. (Під цей шумок є нагода облаштувати правдивий кордон зі стовпами, колючим дротом та контрольною смугою на російському та білоруському напрямках).

6. Діяльність усіх політичних партій, громадських організацій та профспілок припиняється. Керівники підлягають інтернуванню. (Сюди ж - тих з кандидатів, які відмовляться вступити в ДКНС, їх, мабуть, треба зачинити у в’язниці, тоді як інших інтернованих добре було б утримувати на якомусь київському стадіоні, спеціально облаштованому для цієї мети).

Ось десь таким має виглядати перший указ… ні, ці документи треба називати Універсалами ДКНС! Наступного дня простий люд має відразу ж відчути суттєві полегшення.

Використовуючи девальвацію гривні вдвоє, слід негайно почати виплату заборгованостей підданим. Знизити ціни на хліб, бензин, горілку та тютюн. Завдяки девальвації гривні, простимулювати експортерів, а це ж національний товаровиробник!

Заходу сказати, що все “о’кей”, курс України в зовнішній політиці не міняється: партнерство там з НАТО, миротворчі батальйони, всі зовнішні борги підтверджуються, але з виплатою доведеться трохи почекати, самі ж бачите… Ні, ні, ніякого дефолту, просто незначна реструктуризація у зв’язку з червоною загрозою, можливістю реваншу лівих, словом, сказано ж вам - усе “о’кей”… “Дід” мусить сам особисто зателефонувати Біллу і пояснити, що могло бути гірше…

Росія не повинна втручатись, бо за усіма інформаціями закритого транслювання, якраз тоді у неї мають виникнути серйозні проблеми на Кавказі.

Коли народонаселення вгамує свій голод як на хліб, так і на “тверду руку” (а це станеться не раніше, як за п’ять днів), якраз настане час для демонстрації величі й могутності Української Держави.

/Тень Незалежности. Ile має бути парад, якого незалежна Україна ще не бачила. Це має бути навіть не парад, а - дефіляда.

Українські воїни усіх родів військ мають карбувати крок так, що аж готель “Москва” хитатиметься…

Техніка хай навіть трохи попсує асфальт Хрещатика, проте має бути дуже ревучою і наїжаченою люфами…

У повітрі пролітатимуть військові реактивні літаки…

На трибуні стоятимуть члени ДКНС у парадній військовій уніформі, а трохи попереду сам-один “Дід”, голова ДКНС і водночас Рятівник Нації і Держави у польовому камуфляжі без знаків розрізнення (хоча, здається, він генерал-лейтенант чи просто лейтенант). Титул Гарант Конституції бажано якийсь час не вживати, бо ж Конституція змушена бути ушкодженою.

Після параду - гарматний салют з восьми залпів, увечері феєрверки і народні гуляння з безкоштовним пивом і канапками з салом…

Зрозуміло, що після усього цього народонаселення розплачеться і розійдеться по домівках з глибоким відчуттям щастя і вдячности, що воно живе у такій благословенній країні з таким мудрим (хоч суворим, але справедливим) Дідом на чолі.

Підготував консультант PR третього класу, кріейтор сьомого розряду, іерофант вищих технологій

Юдко Каріот Йозефович.



- Залишається, братове, одне з двох, - сумно мовив магатма Миколай Бардотьодол, - або чекати, поки видихне Парабра-ман, а це для людства вічність, або спробувати піднестись до Єдиного, помандрувати сефірами, наблизитись якомога ближче до Ен-Софа і знайти Слово.

Обрали друге.

Кинули жереб.

Випало на Клима Староігла.

…Спочатку слід пройти неважку, але досить неприємну процедуру - уникнути падіння в Кліпот. Клим ішов вузенькою кладкою, перекинутою над антисвітом, повним неймовірних дивовиж і спокус.

Під ногами шуміли піняві потоки найкоштовніших смачню-щих вин.

Поляни накривались неймовірними наїдками.

Влада валялась під ногами і волала, аби він її підібрав і користувався нею безмежно.

Істоти з жіночими тілами обіцяли щось таке в сенсі тілесної любови, чого він навіть достеменно не втямив.

Книжники з манерами наперсточників обіцяли усі знання, які лише є.

Покруч цапа й молодиці заманював легкою і безболісною смертю.

Клим, зневажливо позираючи вниз, дійшов кладкою до кінця.

Після цього він отримав привілей: обрати собі місце і пору року для збереження відчуття реальности.

Клим обрав осінь і Карпати.

Цієї осени Клим зібрався здобути Царство. Він зійшов на ще зелену гору і закликав чотири стихії. Вони прийшли усі разом, і йому стало непереливки. Клим смикався на горі, плоттю своєю гріховною зазнаючи різних неприємних впливів, але терпів. Він зосередив свою волю у два схрещених квадрати, які утворили восьмикутну зірку, і помістив усередині рівноплечний хрест. Стало темніше, але Клим не злякався, він ж бо знав…

- О, Мелек Адонай, - вимовив він одне доречне у цій ситуації ім’я Бога і побачив, що стихії починають розмате-ріалізовуватись. Згодом кожна з них стала своєю сутністю і відділилась від решти. Простір згустився нерівною масою і Клим його краями, як сходами, піднявся догори. Так і є! Час одесную, стихії ошую, простір під ногами - шлях вільний. Він осягнув Малкут. Царство. Треба йти далі.

Далі було легше, бо уже не заважали матеріальні сутності. Клим зосередився, нашвидкуруч виконав необхідний ритуал і поволі покинув Малкут. Після переміщення у тому, що не було ні простором, ні часом, Клим проявився в Ієсоді. Кордон між Асіа та Ієцира він подолав без проблем. Тут сіялось місячне сяйво. А позаяк це була Основа, то можна було побачити якусь нематеріальну твердь, вона була, звичайно, безмежною і схожою на місячний ландшафт.

Клим ішов цією площиною до горизонту, як воно водиться, і не міг дійти. Так могло тривати вічно. Треба було щось робити - але що? Зупинитись він не міг, не мав права, та й навіщо зупинятись? Іти, як уже стало зрозуміло, можна - але куди? Залишалось одне - піднестись угору.

Клим сотворив молитву до Шаддаї Ель Хаї і перемістився у верхні шари. Зусилля, ще зусилля - і він вирвався на перехрестя трьох шляхів. Загальноприйняті правила вимагали, аби зробити поворот наліво, потрапити в Ход, вознести Славу Господеві Нашому під іменем Елохім Шеабот, там побути трохи, стільки, скільки вимагає елементарна чемність, затим поволі попрямувати горизонтально направо, минути зону Рівноваги і прибути в Нецах, де святкує Вічну Перемогу Єгова Шеабот, теж Господь Наш. А вже після цих церемонійних мандрівок можна придивлятись до середньої сефіри цього плану - Тифарета.

Клим не побажав витрачати енергію на ці старосвітські (ще від потопельників Атлантиди) церемонії і вирішив діяти швидко, зухвало і модно. Він націлився одразу на Тифарет. Що й казати, молодь ніколи не шанувала традицій, - відуни Атлантиди та Аріяни, жерці Єгипту і Вавілону, знавці Каббали і Авести скрушно зітхнули: о часи, о звичаї!

Клим споглядав красу Тифарету, як молодий амбітний альпініст Джомолунгму, - він прагнув вершин!

Тут уже “на шару” не вдавалось, тож він мусив виконати весь ритуал. Спочатку він уявив собі Чорний Хрест Голгофи на червоному колі і зосередився на ньому аж до повної його матеріалізації у тонкій субстанції. Це був виклик Окультної поліції. Через якийсь проміжок, сказати б по-земному “часу”, прибув наряд, це були два сержанти-полісмени у строях Космічних Сил Безпеки.

- Якісь проблеми, сер? - суворо спитав Клима один.

- Контрольний виклик, містер полісмен, - відповів Клим, - все о’кей!

- Щасливої дороги, сер! - сержанти приклали долоні до дашків своїх стройових картузів, хвацько віддавши честь.

Потім Клим накреслив на тому, на чому земні люди стоять, рівноплечний хрест і розмістив на його кінцях відомі усім прогресивним людям ієрогліфи: “Іод”, “Гет”, “Вау”, “Гет”, а сам став у центрі.

- Меч! - шепнув йому на вухо полковник Во-Аєль. - Без меча ти схожий на лоха якогось.

Справді, схаменувся Клим і щосили вдарив кулаком у просторову густінь, рука його опинилась у тому континуумі, де залишились його колеги по місії запуску часу у тривимірному світі. Швидше за всіх виявив кмітливість друїд Шон О’Макковинні і вклав у Климову руку давній кельтський меч з гардою у вигляді мальтійського хреста. Клим висмикнув руку і став у центрі свого хреста.

- Тепер зовсім інша річ, - задоволено промуркотів присутній тут полковник Во-Аєль і перемістився вбік.

Клим зосередився на імені Тетраграматона і розпочав доречний тут ритуал. Через величезний спротив рецидивів матеріального він усе-таки почав виповзати з Ієцира і поволі входити в Бріа.

Нарешті він возніс хвалу Богови під іменем Елоа Ва Даат і проявився в Бріа.

Тут усе було зовсім по-іншому. Краса - неймовірна…

Клим опинився в ідеальних небесних Карпатах і - восени. Це було золоте з вкрапленням темно-зеленого, синє і біле.

Він зустрів Вічно Воскресаючого Сина і спитав у нього:

- Чому?..

- Тому що, - відповів ВВС і весело засміявся.

- Я мушу ще щось одне спитати, - злякано промовив Клим, - власне, за чим я прийшов.

- Ні, - жваво сказав ВВС, - ти мав право на одне питання тому, що одиниця це - Бог, першопричина, а також і чоловік, тоді як двійка - це, сам знаєш, що - мавпа Бога, або ж порушення рівноваги, перебрання, або недобирання міри та зловживання свободою, як також і несвободою, словом, диявол…

- А-а-а, - не здавався Клим.

- Ні, - радісно перебив його ВВС, - ти маєш свободу і вже використав, як хотів собі, своє право на одне-єдине питання, а тепер я тобі нагадаю, що ти створений за образом і подобою Творця, який є любов, свобода і творчість, а отже ти теж… трохи - любов, свобода і творчість.

- Зрозумів, - сказав Клим, - образ і подоба.

- Але не суть, - підтвердив ВВС, - а коли смертна людина спокушається гординею і підмінює втілення суттю, вона падає у Кліпот, такий неароматний, хоча й для тієї форми життя, до якої належиш ти, - привабливий…

Клим зрозумів, що в Тифареті він більше нічого не дізнається, Слово залишиться для нього недоступним, тож треба переміщатись далі.

Ще раз викинути такий коник, як з кидком напряму з Ієсод у Малкут, з Ієцири в Бріа, йому вже не дозволять. Треба взяти ліворуч і відвідати грізну, але справедливу, дуже сильну Гебуру. Клим довго просив Елохім Гібора, аби обминула його чаша тамта…

Ні! Сувора Гебура ввергла Клима у геєну огненну, де він смажився, аж поки його не підхопила каламутна повінь і не понесла стрімниною, і не гримнула нарешті об гостру скелю. Клим би розбився на друзки, якби саме тоді не розпочався сильний землетрус і скеля б не розсипалась на порох. Потім Клима мало не вбив грім, бо зчинилась страшна гроза, а після неї - величезна пожежа, якої теж дивом уник бідний Клим. Він ще попросив всемогутнього Елохіма порятунку і Той помилував його. Бо це вже був милосердний Ель. Таким чином Клим опинився у Хеседі. Можна було перепочити. Замість темно-багрового світла Гебури тут сіялось золотисто-зелене сяйво.

Клим стояв біля підніжжя золотистої піраміди і, споглядаючи цю картину збоку, дуже дивувався: у світі, що його сотворив добрий Ель, є такі величини, як ця піраміда, і така дрібнота, як він сам, - це мовби планета Юпітер і земна комаха.

- Учителю, - звернувся Клим до одного з Розвтіленого, - скажи мені Слово і я повернусь назад, не буду більше мандрувати сефірами, бо маю підозру, що, по-перше, в Ацилут мене не пустять, а по-друге, я й сам туди не хочу, бо доведеться навіки розлучатись з ось цією нікчемною плоттю, а я ще не нажився…

- Людино, - обірвав Клима грізний, але милосердний голос, - не шкодуй за тілесною оболонкою, бо це лише одежа, викинь її без жалю, як поношений кафтан, і виконуй свою місію.

- Отче, - запобігливо сказав Клим, а про себе подумав: тобі добре казати, а я ще молодий, за земно-людськими вимірами, я би ще щось хотів від тамтого життя, але вголос сказав: - Отче, а чи не можна так, аби я дізнався Слово, не відвідуючи Ацилут, в який матеріальному тілови вхід суворо заборонено?

- Людино, - пролунав ще грізніший і ще милосердніший голос, - як образ і подоба Господня, ти маєш свободу, роби свій вибір: або піднімайся далі до сфер досконалости, або не мороч нам усім десятьом голови і повертайся в Малкут. Обирай!

Клим почав думати. Ацилут! Це - розумна Біна, яка породжує форму, а значить є Великою Матір’ю смерти, бо кожна форма мусить колись бути зруйнованою. Це - Хокма, Великий Батько, який дає силу і рух, що означає перехід крапки в лінію, а лінії - в простір, а простору - в те, чого не осягнути людським розумом. О, Єгово Елохім! І це він - колишня людина, Клим, зможе пізнати! Добре було б, міркував собі Клим, але як не хочеться ставати колишньою людиною…

А над Силою і Формою вивищується Корона, Кетер, сутнісне буття і чиста енергія, а Ім’я Боже - Ехіе! Це останнє ім’я перед невимовним, перед Ен-Софом, який означити можна лише від’ємними категоріями: Непізнаний, Безкінечний, Неосяжний, Неподільний, Нематеріальний і так аж до тієї самої Єдиної Сутности.

Клим захопився нелюдською величчю своєї можливої долі, але вчасно схаменувся і повернувся у матеріальний світ. На Землю. В Карпати, по яких, як завжди, ходить осінь… В Київ!

А Слово можна й іншими методами віднайти…



- А Слово можна Й іншими методами віднайти, - втішив своїх рухомих колєґ Клим, закінчуючи розповідь про свою мандрівку Деревом Життя, про свої сумніви, запеклу внутрішню боротьбу і, зрештою, таке малодушне рішення: залишитися з цією нікчемною плоттю.

- Тяжку місію, братове, поклало Провидіння на наші кволі плечі, - гірко сказав магатма Миколай Бардотодьол, - а відступати нікуди, позаду - Всесвіт. Хто що пропонує?

- Наїстись грибів, - сказав наґваль Шарль Кастенко, - а потім воно покаже. Десь у тріщині світів мусить воно лежати. Я - про Слово.

- Як відомо, нічого всього цього нема, - мляво вимовив чернець Ан-Ти-І-Цзи, - але якщо Небо хоче, аби ми знайшли його, я теж про Слово, то ми його знайдемо. Я не знаю, коли і де, але це несуттєво. Якщо є проблема, треба зробити вигляд, ніби її не існує і чекати, поки все вирішиться само по собі.

- Все зрозуміло, - сказав Свамі Раджірамаян.

Клим Староігл поштиво промовчав.

Зате довго і багато говорив рабі у 47-му коліні Алеф Елохімович. Він дорікав Климові за те, що той поставив власні інтереси вище за загальногалактичні, мовляв, знаємо ми вас таких хитрих, все чужим горбом хочете в’їхати в… в…

- В кращу карму, - допоміг йому Свамі Раджірамаян.

- Отож і я про це, - гарячкував рабі, - бути в самому Бріа і повернутись! Цього моя вчена голова не хоче розуміти. І не просіть. Ні, ви не просіть мене!..

- Камлати треба, однако, - перебив його чукотський шаман В.І.Олєнін, - кожного дня по букві можна й назбирати на Слово.

- Ні, - заперечив йому друїдський жрець старий Шон, - вже зрозуміло, що жодним земним ритуалом нам Слова не відкрити…

- Ну, це якщо користуватись позеленілими бронзовими кадильницями та інкунабулами в чорних палітурках, а якщо сісти за добрий комп’ютер, то за кілька днів ми його знайдемо, - сказав Вася Макінтош.

- А що, як напитись, - несподівано запропонував каліфорнійський гіпі Джоні (без прізвища).

Усі зацікавлено поглянули на нього.

Під київським небом діялось, якщо подивитись збоку, щось таке, здоровим розумом незбагенне: на загал - все було завмерлим, як на гігантському “полароїді”, лише десятеро по-різному вбраних чоловіків колотились містом і робили хто що хотів.

- Воно десь ще з цивілізації Ор, - говорив вельмичеснот-ливий магатма Миколай, підкидаючи на долоні той самий бронзовий амулетик, що мав виконати таку важливу місію, як відновлення руху у Матеріально-Сущому.

- Та ти що, брате, - не погодився з ним духовнозосеред-жений Раджірамаян, - це ж з Атлантиди!

- Якби воно було з Атлантиди, - відстоював свою думку Миколай, - то ми мали б іншу символіку: піраміду замість восьмикутної зірки, зображення крилатого ока замість хреста і камінчик був би не синій, а - коричневий.

- Якщо воно з країни Ор, то вже легше знайти Слово, - роздумуючи, сказав Раджірамаян, - ще ж мають бути ті, хто розмовляє мовою ор.

- Справді, - спохопився Миколай, - це ж так просто. Треба лише проникнути у той сегмент сущого і швиденько вивчити мову ор. Це у минулому?

- Ні, - відповів Раджірамаян, - це у паралельному.

Треба зазначити, що розмову цю згадані достойники вели

на Хрещатику, сидячи на червоних пластмасових стільцях, винесених з однієї вишуканої кав’ярні. Мало того, вони винесли з тієї кав’ярні ще й смачні канапки з сиром та ікрою (м’ясо ці мудрі люди не їли), а також горілку “Гетьман” (це темним заборонено алкоголь, а просвітленим можна все) - допивали вже другу пляшку.

Інші Рухомі теж не обтяжували себе надмірними клопотами про долю застиглого Сущого.

Смиренний Ан-Ти-І-Цзи вирішував дуже важку для себе місцеву головоломку: чому тубільці, які мають самоназву “українці”, для передачі своїх думок на газетному папері користуються московськими ієрогліфами. Це все одно, докучав колегам цим своїм парадоксальним відкриттям вчений Ан, якби дуже древній і шляхетний народ - китайці - писали ієрогліфами японськими. Тобто знаками того народу, якого вони ж самі колись навчили грамоти. Гіпі Джоні, який подав колегам таку цікаву ідею, найактивніше впроваджував її - в життя. Він знайшов на Хрещатику бар, у якому було справжнє шотландське віскі, і своїм прикладом заохочував колег: Джоні уже не міг ні стояти, ні сидіти, а лежав боком на шинквасі і хлебтав віскі з кришталевої попільниці.

Шарль Кастенко, не знайшовши у парку біля пам’ятника великому князеві Володимиру жодного потрібного йому гриба, наївся якихось пігулок з аптеки імпортних ліків і тепер весело мандрував паралельними світами.

Вася Макінтош сидів в одному з офісів за комп’ютером, намагаючись за допомогою цієї диво-техніки, а не якимись варварськими методами, віднайти Слово. Біля нього валялося з десяток порожніх пляшок від тубільного пива “Оболонь”.

Старий Шон і рабі Алеф, перекуштувавши за прикладом гіпі Джоні кілька сортів різних алкогольних напоїв, завзято грали в карти, сидячи на білих стільчиках за білим столом під червоним тентом із написом “Coca-Cola”. З точки зору просвітленого вони творили цілком блюзнірську і навіть святотатську річ: картами Таро грали в дурня.

Зате шаман В.І.Олєнін, який напився дуже доброго французького одеколону, та тверезий Клим Староігл розмовляли за високе. Шаман пояснював Климові особливості техніки довготермінового пророцтва та способи його розуміння.

- Ось дивись, брате Климе, ці люди, - він кивнув довкола на застиглу київську публіку, - вони такі самовпевнені, що будь-яке пророцтво, чи то біблейське, чи михайлівське…

- Це ви маєте на увазі Мішеля де Нотр-Дама? - чемно перебив його Клим.

- Отож, - недбало кивнув Олєнін, - цього поміркованого звіздаря, який через свою обережність так зашифрував свої пророцтва, що навіть я часом не все можу втямити.

- А може, він святої інквізиції боявся? - спитав Клим.

- Нострадамус? Інквізиції? - залився сміхом Олєнін. - Цей Михайло нікого не боявся, окрім своїх кредиторів, але за вдачею був обережним, бо знав притчу про перли і свиней. Та й гумористом неабияким був покійний Михайло. Князь жаху з неба прийде, розбудить великого короля якогось монгольського! Людці в 1999 році трясуться від страху, на кінець світу сподіваються, а він так куртуазно повне затемнення Сонця провістив. Просто вирахував з точністю до дня і склав віршика за канонами маньєризму.

- Але ж багато чого з його пророцтв збувались саме у цьому, двадцятому столітті, - захищав того, хто не потребує захисту, Клим.

- Багато, - погодився Олєнін, - бо ж століття таке видалось. Буйне. Та я не кажу, що Михайло був лжепророком. Ні. Він бачив картинку і чув голоси, але не все розумів, що відбувається. До того ж його пророцтва - це аматорство, не витримане в нормах професійної майстерности.

- А що таке професійне пророцтво? - рішуче спитав Клим.

- Фахове пророцтво, - пояснював Олєнін, - це таке, що є своєрідною матрицею, моделлю, схемою, на яку накладаються події у різні епохи.

- І скільки разів? - поцікавився наївний Клим.

- Звичайно ж, три рази, - дивуючись з Климового невігластва, відповів Олєнін і ковтнув з пляшечки туалетної води “Climat”, - все у цьому світі підпорядковане потрійному ритму буття. А Михайло міг зафіксувати лише один вияв пророцтва. Ось, наприклад, про зруйнування поганської імперії. Є правильне фахове пророцтво в Біблії. Там в Ісая, 21,9 ясно сказано: “Упав Вавілон, упав і всі різьблені подоби його богів на землі розбиті”. Це стосується, власне, Вавілонської імперії - раз, Римської імперії з її політеїзмом - два, та Комуністично-російської імперії з її партійним поганством - три. А у Михайла зафіксовано лише останній цикл руйнування імперії - третій.

- Але ж він жив уже після зруйнування двох перших згаданих імперій, - ще раз захистив Клим давньофранцузького віщуна.

- У цьому випадку так, - скривився Олєнін, - а взагалі він віщував непрофесійно і аж надто вже літературно. Ну, зрозуміло, що велика імперія варварів завалиться, перш ніж бог сонця Феб визначить віковий цикл, тобто до 2000-го року, це я цитую катрен 97-й з третьої центурії, але навіщо тут таки в двох перших віршах вмонтовувати зовсім інше пророцтво, про новий закон, що охопить землі Сирії та територію нинішнього Ізраїлю? Навмисне заплутував хитромудрий Михайло…

- А чому би, брате, не спробувати? - спитав магатма Миколай бодгісатву Раджірамаяна, - чому б не відвідати паралельний часопростір, де є тамта країна Ор?

- Спробуй, брате, - спокійно відказав Раджірамаян.

Миколай зосередився, провів довгу медитацію на символі

часопростору, уявивши собі хрест з безкінечними раменами та такою ж безкінечною віссю в центрі, а потім різко вдарив кулаком правої руки в уявну стіну перед собою. Рука провалилась і стала невидимою.

- Є! - вигукнув Миколай і зробив крок уперед.

Там, де починається молодий дубовий гайок, стояла хата, збудована з плетеної лози та обмащена синьою фарбою. Двері, оббиті турячими шкурами, відсунулись, і вийшов білявий синьоокий хлопчик, одягнутий у лляну сорочку, довгу безрукавку з ведмежого хутра, підперезаний поясом з вичиненої шкіри, оббитим бронзовими бляшками. В руках хлопчик мав міцну палицю з сухого в’яза.

- Карба! - крикнув він. З повітки вибіг великий чорний з білим кудлатий пес і радісно замахав хвостом.

- Тгу ну дан, - вигукнув хлопчик і побіг стежкою до річки. Пес відразу ж перегнав його і понісся з шаленою швидкістю…

Магатма Миколай, який стояв за дубовим стовбуром, ретельно почав запам’ятовувати щойно почуті слова. Раптом на стежці, якою пробігли орійський хлопчик та пес Карба, з’явився цілком сторонній суб’єкт.

Зовсім сторонній як на епоху раннього заліза, в якій, очевидно, перебувала ця цивілізація, що має назву “Ор”. Бо це був його, Миколая, колега, один з Десяти Рухомих - нагваль Шарль Кастенко. Заблукав, сердешний, між світами. Щоб тебе вже Орел забрав! Всю операцію з вивчення такої необхідної для віднайдення Слова мови цивілізації Ор зіпсував.

Миколай мусив узяти колегу Шарля попід руки і, як п’яного друга з сільського буфету додому, відпровадити його у квітневий Київ 1999-го року від Різдва Христового. Тобто у той застиглий часопростір, який вони так і не зуміли знову привести у рухомий стан. Через пиятику! Дозабавлялись у гостинному Києві до того, що у паралельні світи випадати почали. Як п’яні вуйки з фіри. Доста!



А

ґент спеціяльної служби, шляхтич і лицар Климентій Зорекіл прибув на Малу Хортицю в Запорізьку Січ, аби своєму начальнику руському князеви з династії Рюриковичів Дмитрови Вишневецькому відзвітувати за виконану роботу. На жаль, звітувати вже не було кому, - відчайдушний і непосидючий князь уже сконав у Цареграді, тобто Істанбулі, підвішений за наказом султана гаком за ребро. Тяжка смерть, але на легшу цей патріот Руси-України й не сподівався. Тепер - вмер. Позаяк рапортувати не було кому, то таємний аґент Климентій Зорекіл вже було хотів сам себе демобілізувати з органів, але наостанок вирішив доповісти про себе комусь з керівництва Січі. Кошовий отаман з козаками десь товклись степами, вовтузячись з татарськими зайшливими збройними формуваннями, тому Климентій Зорекіл з начальства знайшов лише генерального писаря. Він сидів у своєму кабінеті в замку, збудованому покійним князем Дмитром Вишневецьким, і, начепивши на ніс окуляри, читав найсвіжіший бестселер - продукцію Острозького видавництва - “Центурії” французького віщуна по звіздах Михайла де Нотр-Дама у перекладі руською мовою.

- Ти диви! - здивовано пробурмотів Климентій, - поки я у Києві відтягувався, видавці князя Острозького встигли вже й видати ці вельми пророчі вірші.

- Нічого дивного нема, - промовив генпис і поглянув на Климентія поверх окулярів гострим поглядом сіро-сталевих

очей, - адже ви, пане Зорекіл, пиячили і валялись у Києві цілих шість місяців. І то за кошти, виділені вам на агентурну роботу.

Климентієви стало лихо.

- Як будете звітувати? - твердо спитав Климентія генпис. Це був ще досить молодий, високий, жилавий києво-могиля- нець, вдягнутий у військову уніформу запорізького офіцера.

- Я би відзвітував, якби було кому, - спромігся на відповідь Климентій.

- Мені, мені будете звітувати, - невблаганно сказав генпис і, виструнчившись, відрекомендувався: - Начальник спеціяльної служби Козацького війська усієї Руси-України полковник Евгеніус-Марко Правозалізняк! Мене на цю посаду призначив князь Дмитро, царство йому небесне, яко ж і героям слава. Тож тепер я - ваш начальник.

- А якщо я вас пошлю до сраки і самодемобілізуюсь? - спитав Климентій.

- Не раджу, - сухо відповів полковник Правозалізняк, - ви ж знаєте наші звичаї, з органів демобілізовуватись можна лише на той світ. Або в списки героїв, або в списки зрадників. А якщо захочете втекти, то попереджую: у нас довгі руки.

- Ех, - зітхнув Климентій, - на ваше вийшло. Дайте за це чарку горілки.

Полковник вийняв з шафки два срібні келішки і гарненьку дубову бочівку на п’ять літрів. Акуратно витягнувши чопик, полковник націдив у келішки жовтуватої прозорої рідини.

- Прошу, пане Зорекіл, - він підсунув келих до Климентія, - це напій усіх розвідників світу, навіть бусурмани його не цураються - шотландська житня горілка. Уїскі називається.

Климентій випив. Уїскі було добрим.

- Щодо звіту, - сказав він полковникови, - то пропив я капшук червінців, це була моя винагорода, покладена князем. Гонораріум.

- За гроші до вас великих претензій нема, - перебив його полковник Правозалізняк, - а ось за те, що не прибули вчасно на службу після виконання завдання, оголошую вам сувору догану.

- Слухаю, - понуро промовив Климентій, підводячись з-за столу.

- Сидіть, сидіть, - заспокоїв його полковник, - вважайте, що офіційну частину ми завершили, а тепер дозвольте привітати вас з народженням сина. Графиня Ірен щасливо звільнилась від тяжі здоровим хлопчиком. Щоправда, він носитиме прізвище дюків Шампіньйонів.

Клим мовчки потягнувся до бочівки з напоєм “уїскі”.

- А тепер, пане Зорекіл, - сказав полковник Правозалізняк по тому, як вони випили ще трохи віскі, - приготуйтесь отримати нове завдання.

…Таємне посольство московського царя Іоанна Четвертого, відомого під прізвиськом “Лютий”, під прикриттям вірменського купецького каравану з вантажем воску, меду та хутр, прибуло в Очаків. Звідси морем купці мали намір перебратись в Істанбул. Таємний царський посол боярський син Стьопка Свіньїн мав розпорядження зустрітись в Очакові з резидентом московської зовнішньої розвідки і отримати деякі матеріальні ресурси та подальші інструкції. Головні ж інструкції Стьопка отримав від самого надьожі-государя царь-Іоанна. Той виклав йому сім разів таємну диспозицію. Мовляв, величі і подальшому розростанню Московської держави найбільше заважає не Туреччина, не Шведчина, навіть не Польща, а - Русь! Саме ця територія, що частково носить тепер назву Велике Литовське князівство, а частково належить польській короні, є найбільшою загрозою не те що розширенню, а самому існуванню Московського царства, говорив цілком таємно Стьопці великий князь і царь Іоанн. Ця Русь, мовляв, рано чи пізно почне воювати усіх у тому регіоні - і поляків, і татар, а коли ввійде в силу, то піде на Москву. Нам не можна чекати, поки зацьковане вовченя стане лютим і сильним хижим звіриною, говорив надьожа-государь, треба задушити вовчука ще малим. Тому й посилаю тебе, Стьопку Свіньїна, до турецького султана з секретною місією. Скажи, що цар і великий князь усієї Москви Іоанн пропонує його султанській величности військовий пакт проти Руси. Вдаримо, скажи, наступної весни з обох боків і влітку зустрінемось у Києві. Розділимо Литовсько-Руське князівство спочатку на сфери державних інтересів, а за тим і геть анексуємо - кожен собі - свій кавалок. Заодно й Польщу завоюємо. Бо інакше вони, я маю на увазі Русь-Литву і Польщу, об’єднаються і утворять якусь Річ Посполиту на нашу голову. Так і скажи султанови. Йди, детальніші інструкції тобі дасть Малюта Скуратов. І цар на дорогу широко перехрестив боярського сина Стьопку Свіньїна.

Малюта Скуратов довго вчив Стьопку, як йому поводитись у ролі вірменського купця, мовляв, ці вірмени знають усі мови світу, а позаяк Стьопка володів лише московською і шведською, бо готували його у розвідшколі на скандинавський напрямок, то має здебільшого мовчати і вдавати з себе похмурого неговіркого типа, а вже під час розмови з султаном - розкритися і вести розмову через товмача, хрещеного кримчака, якого Малю-та посилає разом з ним. Звісна річ, що поки Стьопка добереться до Очакова, політична ситуація може змінитись, тому там він має зустрітися з резидентом московської зовнішньої розвідки в Чорноморському регіоні і одержати від нього додаткові інструкції. Цей резидент працює під прикриттям арабського картографа, який на замовлення турецького міністерства освіти складає географічну мапу чорноморського узбережжя. Ім’я йому, звичайно, Гусейн, а прізвище значення не має. Він чекатиме на Стьопку кожної п’ятниці пополудні у такому собі кабаку, де п’ють не хлібне вино, а якусь каву, тому й називається цей заклад - каварня “Духм’яний кейф”, а знаходиться під південними мурами Очаківської фортеці. Стьопка його впізнає по перстню на безіменному пальці лівої руки: на зеленому камені в золотій оправі - дві схрещені змії, що нагадують цифру “8”. Пароль (Стьопка має вивчити цю латинську фразу, як Отченаш) “Quo vadis?”, відповідь - “Аллах акбар”.

…Козацький спецаґент Климентій Зорекіл прибув в Очаків під прикриттям географа з далекої Британії Ґленна Старкіл-лера, що прибув сюди складати для наукових цілей мапу узбережжя Чорного моря.

- Смішне прізвище, добродію, - говорив він ламаною турецькою мовою своєму новому приятелеви і колезі арабському картографу Гусейну, з яким вони сиділи в каварні “Духм’яний кейф”, - моєю рідною мовою означає воно “Убивець зірок”.

- Справді смішно, - веселився араб і підливав своєму новому приятелеві чорної, як душа грішника, кави, - а моє прізвище значення не має.

- А ви знаєте, добродію, - продовжував ономастичну тему британець, - що найсмішніші прізвища можна надибати серед козаків.

- О, козаки, - пожвавився араб, - войовничі гяури!

- Отож поміж ними трапляються дуже смішні прізвища, - жваво говорив брит, - наприклад: той, що випиває цебер пива, чи той, що за одним разом вбиває одразу двох вовків, чи той, що відбирає у ведмедя мед, або такий, що голими руками ловить щуку, а є й такі, добродію, - британець нахилився до араба і тихо сказав, - що вбивають турка, ріжуть бусурмана чи нищать татарву.

- Щодо татарви, то ці хахли молодці, - весело кинув араб, не помітивши, як британець нервово смикнувся.

- Але водночас у тих козаків є прізвища, які вказують на їх велику вченість і знання латини, я знав одного на прізвище Paternoster, а один взагалі називався Quovadis…

- Як, як? - перебив його араб.

- Quovadis, - повторив брит.

- Аллах акбар! Аллах акбар! - радісно вигукнув “араб” і кинувся на шию “британцеві”. - Здравствуй, брат! Как там Москва?

- Хреново, братішка, - відповів географ Старкіллер, акуратно вводячи гострющий стилет в серце “араба”.

У каварні ніхто не звернув уваги на двох іноземців - араба і британця, які пили каву, курили кальян з гашишем, потім обіймались, а потім араб зблід і впав на стіл - з ким не буває, обкурився гашишем.

- Обкурився гашишем, - пояснив брит духанникови, виносячи свого колегу на свіже повітря.

Через годину в каварню повернувся чоловік, який, без сумніву, був іноземним картографом, обличчям схожий був на попереднього британця, а вбраний у одяг араба. Дива! Щоправда, на ці метаморфози увагу звернув лише духанник, але позаяк ремесло навчило його тієї мудрости, що коли менше знаєш, то здоровішим перебуваєш, то він зробив вигляд, що нічого не сталось. Хоча він готовий закластись на десять золотих піастрів, що той, хто носив ще годину тому це арабське вбрання, вже лежить на дні Чорного моря і їдять уже його ненажерливі анчоуси - може, тому вони потім такі смачні, а цей, що тепер перебраний в араба, щойно був бритом, але кого цікавить, хто в що вбраний, хай би лише побільше замовляв кави і брав кальян з гашишем. З того часу так повелося, що цей картограф у арабському вбранні внадився пити каву в “Духм’яний кейф” кожної п’ятниці пополудні.

Це вже стає моєю фірмовою маркою - зарізати московського розвідника і поховати його під водою, але ось не можу сам себе зрозуміти: навіщо було робити це саме у каварні, а не десь у глухому місці, фахову хвацькість демонструєш, лицарю, з фортуною бавишся, дивись, аби в гординю і немилість долі не впасти, думав брито-араб, а насправді аґент Січі Климентій Зорекіл, черговий раз у п’ятницю пополудні йдучи пити каву в “Духм’яний кейф”. Коли зустріну третього шпигуна Москви, то цього нарешті вже різати не треба буде, йому треба підготувати іншу долю. Хоча не виключено, що свій життєво-шпигунський шлях він теж закінчить під товщею води.

У каварні з’явився новий відвідувач - молодий вірменський купець з водянистими очима і пофарбованими басмою бровами, ріденькою борідкою та вусами.

Він, подумав Климентій і поклав на стіл ліву руку з золотим перетнем, що мав зелений камінь, на якому вирізьблені дві змії у формі цифри “8”, але не на безіменному пальці, а на мізинці, бо мав руки трохи більші, ніж покійний “араб”. Не міг, ніяк не міг Климентій одягнути перстень на безіменний палець, і тепер дуже хвилювався: чи не викриє його московський спецаґент через цю неточність. Він демонстративно повернув руку з перетнем у бік вірменського купця і демонстративно ж поглянув на нього.

Він чи не він, напружено думав Климентій, якщо не він, а справжній вірменський купець, то, очевидно, прийме мене за голубого, що зваблює цього намальованого содоміта, а перстень з каменем пропонує як плату. Чи не задорого як на його паскудну борідку і нездорові зуби?!

Він чи не він, у свою чергу теж напружено думав “вірменський купець”, якщо він, то чому перстень на мізинці, а не на безіменному пальці? Може, це просто розбещений араб-содоміт залицяється до моєї фарбованої бороди, а перстень виставив як плату? Щось дорого за протиприродне сукуплення. Гм. Треба все-таки спробувати, якщо не він, а правдивий гомик, то треба буде дати в зуби і втікати. Але спробувати конче треба.

- Quo vadis? - спитав Климентія “вірменин” несміливо, підійшовши до його столика.

- Аллах акбар! - відповів Климентій і, встаючи, додав: - Здравствуй, брат! Как там Москва?

- Хрєново, братішка, - відповів “вірменин” і поспіхом поправився: - В смисле, врагам царя Іоанна Грозного хрєново, а вообще - заєбісь.

Вони сіли за столик і уважно, з неприхованою радістю почали вивчати один одного. Потім Стьопка Свіньїн запропонував перейти до нього в готель, де він займає окремі апартаменти.

Стьопка поставив на стіл фляжку зі справжньою московською самогонкою, настояною на хріні, і весело сказав своєму колєзі-шпигуну:

- Мене Стьопкою звуть, боярський син Свіньїн, а тебе, брате, як?

- Е, брате, краще тобі не знати мого прізвища, сам розумієш, я ж нелегал, глибоко законспірований резидент, тому поки що клич мене Гусейном, а прийде час, зустрінемось після великої перемоги в Москві, тоді й я тобі відкриюсь. Не ображайся, брате.

Стьопка розуміюче закивав головою і налив повні чарки горілки.

- Ех, добра! - скривився Климентій, який з великими зусиллями волі проковтнув цю московську гидоту, яку вони називали “водка”. - Налий ще одну чарку, брате!

Щасливий Стьопка налив.

Випили. Климентій ще раз виявив силу волі, притаманну українському спецаґенту, проштовхуючи в своє нічого не винне нутро московську самогонку, настояну на хріні. Саме в ці миттєвості, коли його шпигунський шлунок боровся з цією рідиною, у Климентія з’явився план.

- А скажи-но, брате Стьопко, які дари ти везеш турецькому падишахови від його величности царя Іоанн Лютого, тобто лютого до ворогів Матушкі-нашої-Московщини?

- Везу я, - урочисто почав Стьопка. - сорок соболів…

- Це добре, - задоволено сказав Климентій.

- Дві бочівки золотих червінців…

- Скільки?

-Дві.

- А тобі, братчику, Малюта Скуратов нічого не казав? - стурбовано спитав Климентій Стьопку.

- Нічого.

- Значить, забув, ех Малюта, Малюта, - скрушно похитав головою Климентій.

- Міг і забути, - підтвердив Стьопка, - дуже заклопотаним виглядав. Що, брате, він забув?

- Та він мав передати бочівку золота на потреби чорноморської резидентури. Не передав… - зажурився Климентій.

- А якщо ми тому бусурманському цареви лише одну бочівку червінців передамо? Доста йому й однієї, - гарячково заторохкотів Стьопка, набундючуючись від того, що вперше в житті йому доводиться приймати державне рішення, - й так мало не лускає від християнської крови!

- Слушно, брате, - радісно потер долоні Климентій.

- То я потім передам тобі бочівку, - сказав Стьопка.

- Ні, брате, давай вже, давай швиденько, - енергійно сказав Климентій, - бо розмова у нас буде державна, серйозна, а значить довга, можемо й забути про це нікчемне золото, а мені завтра агентурі платити, та й хабара треба дати декому…

Стьопка вийняв з-за пазухи кований ключ, відімкнув свій дорожній кований сундук і, червоніючи від напруження, витягнув бочівку з засмоленими обома денцями. Климентій схопився і допоміг Стьопці принести бочівку і покласти біля свого стільця.

Після цього Климентій став набагато говіркішим. Він почав викладати Стьопці диспозицію.

- До Істанбула й надалі, брате, добиратимешся під прикриттям вірменської купецької експедиції. Ба, навіть у самому місті на варто відразу викривати себе як спеціяльного амбасадора московського царя. Дуже вже багато є противників нашого з султаном зближення. Істанбул кишить шпигунами - тут і польські, і козацькі, і венеційські, і шведські, і навіть французькі агенти, тому мусиш бути уважним, потайним і законспірованим. Найбільше остерігайся, аби про твою місію не дізналась турецька цариця - дружина падишаха Сулеймана, ця клята узурпаторка Роксолана…

- Знаю, мене Малюта навчив боятись цієї змії, - перебив Климентія Стьопка.

- Бійся, брате, бійся її більше, ніж великого візиря, ніж генерала яничарів, ніж старшого ката, навіть більше, ніж самого падишаха, бо це глибоко вкорінений і законспірований, автентичний агент впливу Руси і козаків. Вона родом із якогось руського князівства, чи то з Волині, чи з Галичини, і найдужче ненавидить усіх близьких сусідів свого вітцівського краю - Польщу, татарву, Москву… Ностальгія, мабуть, чи що?.. Я не впевнений, що й Порту вона любить…

- Ну, це ти вже, братчику, загнув, - засміявся Стьопка, - аби цариця та й не любила свого царства!..

- Та ні, по-своєму вона турецьку імперію, звичайно… не те, щоби любить, як би це сказати, має в ній інтерес: сама в ній мешкає, не на останній державній посаді перебуває, діти в неї - турки, один з синів султаном стане… Але як би там не було, бійся Роксолани більше, ніж на Москві боїшся Малюти Скуратова!

Климентій багатозначно замовк і запалив люльку. В кімнаті запахло невідомим для Стьопки ароматом.

- Це і є всі твої інструкції, брате? - несподівано спитав Стьопка і нахабно подивився у різнокольорові Климентієві очі.

Оце так, подумав собі Климентій, цей кацапчук не такий собі простий, як виглядає. Треба придумати новий план, бо той може не спрацювати, все-таки цього Стьопку чогось там вчили у розвідшколі…

Климентій щось молов Стьопці про порядки при султанському дворі, а водночас напружено думав, думав, думав…

Отож, той план, який я склав, коли поборював у собі блювотний рефлекс після московської самогонки з хріном, не такий вже бездоганний.

Бо що ми маємо? Диспозиція така: цар Іван Лютий хоче укласти військовий пакт з Оттоманською Портою проти Русько-Литовської держави, яку пропонує султанови розділити навпіл. Боярський син Свіньїн - таємний посол, що має викласти султанови царську пропозицію. Він, спецаґент Климентій Зорекіл, мусить цього не допустити. Найлегше - відправити Стьопку на корм чорноморським бичками, але що завадить цареви Лютому послати через три місяці ще одну місію?! Ні, треба зробити так, аби царський посол втнув щось таке, що посварило би султана з царем на довгі роки. Коли Климентій вольовими надзусиллями змушував свій шлунок не віддати назад порцію московської горілки з хріном, у нього з’явився план - навчити Стьопку, що, мовляв, султан Сулейман - таємний алкоголік і намовити, аби в числі царських дарів посол підніс барильце цієї бридкої московської самогонки, настояної на хріні. Мовляв, “царь і вєлікій князь Іоанн Васільєвіч” посилає твоїй султанській величности цебер горілки під назвою “водка”… Зрозуміло, що після такого “подарунка” Стьопку одразу б зашили в шкіряний мішок і викинули б у Босфор, його посольство батогами вигнали би з держави, а “царь і вєлікій князь Іоанн” став би особистим ворогом султана Сулеймана Пишного на довгі роки… Що і треба було довести! Але, очевидно, посол Стьопка Свіньїн таки не дурний і може не впійматись на цей алкогольний гачок. Все-таки професійний розвідник має щось знати… А якщо поставити на службу руським інтересам хитромудрого Михайла? Де Нотр-Дама!

- …Тому, брате, особливу увагу ти мусиш приділити дарам, які його царська величність посилає його султанській величносте, - продовжував інструктувати посла Свіньїна резидент Гусейн, - сорок соболів і барило золота - це добре, але цим не розворушиш “володаря світу”. Треба щось особливе, таке політичне, я би сказав навіть - геополітичне. Ти маєш знати, брате Стьопко, що у Франції вийшла книжка знаменитого віщуна-звіздаря Михайла Нострадамуса під назвою “Центурії”.

- Знаю, Малюта Скуратов навіть давав мені потримати в руках цю книжку. Шкода лише, що я по-французьки не вмію, а то б навіть трохи почитав. Але Малюта мені дещо перекладав, там і про наше Московське царство є…

- Так, брате, на жаль, там добре віщунство і щодо цієї Руси на берегах Бористена є, але не про те мова. Французька військова цензура немилосердно викреслила кілька віршів пана Михайла, які, на думку цензорів, мали стосунок до потенційного воєнного противника Франції. Викинуто дещо з того, що в позитивному сенсі стосувалось Німеччини та Іспанії, викреслено пророцтво про те, що Франція втратить свої заморські території і так далі. Серед поскрибованих вірш і пророцтво про майбутнє Туреччини.

- Та ти що?! - не втримався Стьопка.

- Ми ж усе знаємо, - поблажливо сказав Климентій. - Більше того, у нас є цей вірш! Ти читаєш турецькою, брате?

-Ні.

- А хтось у твоєму посольстві читає?

- Крім товмача - ніхто.

- А арабською? - стурбована розпитував Климентій.

- Таки геть ніхто.

- Шкода, - фальшиво зіграв стурбованість Климентій, - тому мусиш повірити мені на слово.

- Я тобі вірю, брате! - патріотично вигукнув Стьпка.

Даремно, подумав Климентій, а вголос сказав:

- Завтра я тобі дам шматок паперу, де буде викладено арабською мовою зміст Нострадамусового вірша, викресленого французькою військовою цензурою. Там звіздар Михайло прорікає Туреччині світове панування, а падишахови Сулейма-нови та його дітям - довгі роки царювання.

- Та ти що?! - ще раз не стримався Стьопка.

- На жаль, це так, брате, - скрушно зітхнув Климентій, - тому нам, тобто Москві, краще з турками дружити, аніж воювати.

- Твоя правда, брате, - теж зітхнув Стьопка.

- Папір цей покладеш у золотий футляр, - повчав посла Климентій, - коли будеш вручати, словами перекажеш суть справи, мовляв, кляті французи викреслили таке гарне пророцтво щодо Оттоманської Порти, але всюдисуща, крім Великої Порти, звичайно, таємна розвідка московського царя роздобула цей текст і тепер у перекладі арабською я, недостойний посол, маю честь передати яко дар царя Москви падишаху Порти, яко ж запоруку нашої дружби і майбутнього військового союзу…

- …Військового союзу, - ледве виходячи з такої куртуазної і заплутаної промови, закінчував посол московського царя Степан Свіньїн, схилений, як лише можливо низько, у поклоні біля трону, на якому сидів сам Сулейман Пишний, султан, падишах, каліф і прочая, прочая, прочая. Степан простягнув золотий футляр, який підхопив великий візир, і з поклоном передав султанови. Футляр спочатку взяв один з охоронців, відкрив, вийняв папір, добре обдивився його, обнюхав і навіть відкусив і прожував, а через кілька хвилин з поклоном простягнув султанови.

- Московський цар, кажеш, посилає дар? - спитав.

- Дар, ваша величносте, гарне віщунство Нострадамуса про Туреччину. Навмисне для вашої величності перекладено арабською мовою.

Султан дочекався перекладу Стьопчиних слів і почав читати текст.

Там було написано таке:

Мішель де Нотр-Дам, він же Нострадамус Центурія VII, катрен 74-й (Майбутнє Порти Оттоманської)

Після Першої Великої війни Грецькі солдати ввійдуть в Порту,

А за тим турки під червоними прапорами Зруйнують трон султана.

Султан читав і наливався кров’ю, нарешті обличчя його стало схоже не гнилу вишню…

Словом, руський розвідник Климентій Зорекіл виконав завдання. Посла Стьопку Свіньїна, зашитого в шкіряний мішок, було відправлено в Босфор на корм рибі, а між Москвою і Туреччиною запала ворожнеча. На довгі роки.



К

лим Звєздо-Орловський поселився у готелі “Ріц”. Сказано було грати плейбоя і грошей не шкодувати, ось він так і чинив. Для початку він вирішив пройнятись духом Парижа і походив по борделях, кілька разів напивався до втрати свідомости, ходив на футбол, де навіть його мало не побили бритоголові, словом, через кілька тижнів Клим відчув себе парижанином. Як цього й вимагала легенда. Адже за документами він, француз, що народився у родині білоемігрантів, але після подій 1991-го року виходив собі громадянство Російської Федерації. Для чого? На це питання Клим Звєздо-Орловський не відповідав, а лише втуплював у співрозмовника дивний погляд своїх різнокольорових (праве - синє-синє, ліве - чорне-чорне) очей. Знявши попередньо дуже дорогі темні окуляри в золотій оправі. Співрозмовник після цього надовго замовкав.

- Як, ви не знаєте, що таке патріотизм? - мовби запитував цей різнобарвний погляд.

І навіть якби співрозмовник Клима, скажімо, лівий інтелектуал був твердо переконаний, що патріотизм - це останній прихисток негідника, він після такого погляду починав би сумніватись у своїх радикальних переконаннях.

Ось такий це був погляд!

Тепер можна було братись до роботи.

Клим напився міцнющої кави, одягнувся більш-менш офіційно, тобто натягнув штани і всівся перед телефоном у

своєму дорогому, як примхи олігарха, готельному номері. Правда, це вже був не запаморочливий “Ріц”, у якому Клим відчув себе повелителем духів, а значно скромніший готелик із закрученою французькою назвою - якийсь “Сен…”. Але все одно було дуже дорого.

Клим вийняв адресу професора, який, за версіями ерудитів з Кандидатового штабу, ймовірно, міг погодитись на співпрацю. На аферу, іншими словами, що вже там говорити, Мойсею, цинічно обірвав тоді Клим свого шефа по іміджмейкерській справі. “Ось адреса професора, Климе, вирушай до Франції і виконай цю роботу - якісно і вчасно, як ти вмієш, а якщо відмовляєшся, то так і кажи!” - руба поставив тоді питання Мойсей Десятинний, на що Клим сказав коротко: “Єсть!”

Тепер він збирається дзвонити до професора-історика, аби схилити його на авторство невеликої сенсації, мовляв, знайшли досі невідомий вірш з сьомої центурії відомого астролога Мішеля Нострадамуса. Для світу це незначна пересічна наукова сенсація, але для України це - епохальна звістка, бо пише там звіздар XVI століття про президентські вибори в Україні року 1999-го. А тим часом інші вчені, уже українські, мають віднайти десь у спецхранах примірник книжки “Центурії” Михайла де Нотр-Дама, виданої у тому XVI столітті в друкарні князя Василя Острозького. У перекладі давньоукраїнською мовою. І там, звичайно, буде згадка про рік 1999, країну “Русь” обабіч Бористена та вибори короля…

Щодо самого раритету, то Мойсей казав, що книжку змайструвати вони не подужають, тому знайдено буде лише фрагменти. Звичайно, це - сенсація! Але якщо не буде французького джерела, яке відкриє новий вірш Нострадамуса, та припустить можливість перекладу руською мовою і друку в Острозі, то відразу ж запідозрять у цій “сенсації” передвиборчий трюк. Ні, послідовність сенсації має бути такою: французький професор - українські науковці, які пошукають і - о! - знайдуть, щоправда, не цілу книжку, а лише шматки, - вірш про Русь на берегах Бористена. Справді сенсація. Після цього навіть найаполітичніші газети та радіостанції не зможуть не процитувати цей вірш. А це вже як мінімум десять відсотків на користь Дуже Реального Кандидата. Бо якщо Михайло-звіздар ще у XVI столітті побачив, що переможе Кандидат, то інакше й бути не може…

Операція “Михайло XVI” вступила у свою вирішальну фазу. Клим набрав номер професора-михайлознавця.

- Алло, професор Шампіньйон слухає, - почув Клим у слухавці старечий голос після довгих і затяжних переговорів з професоровою покоївкою.

- Пане професоре, - урочисто почав Клим, - з вами розмовляє ваш палкий шанувальник і, можна сказати, заочний учень, науковець із колишнього Радянського Союзу. Мене звуть Клим Звєздо-Орловський. Я теж, як і ви, займаюсь Мішелем Нострадамусом.

- Як ваше прізвище, колего? - продеренчав голос у слухавці.

- Я ж кажу, пане професоре, - розгублено пробелькотів Клим, - я науковець Звєздо-Орловський, з колишнього есесесер, а тепер з України, хоча приїхав з Москви, - геть заплутався Клим.

- Серед нострадамусознавців таких прізвищ нема, - розлючено проджеркотів голос у телефоні, - говоріть швидко, чого вам треба, перш ніж я покладу слухавку.

- Зустрітись, пане Шампіньйон, зустрітись, - благальним голосом промовив Клим. - Дуже пильна справа, стосується науки, тобто відомостей про Мішеля Нострадамуса.

- Гаразд, - після хвилинної паузи промовив професор і знову замовк.

- Ми можемо пообідати, професоре, - порушив мовчанку Клим, - де б ви хотіли? В “Максимі”? В “Колізеї”? В “Ріці”?

- Молодий чоловіче, - проскрипів професор, - я вже сорок років, як не обідаю в публічних місцях. Ви би мене ще на Ейфелеву вежу запросили! Можете зайти до мене після третьої години. Я мешкаю на вулиці Карла П’ятого, адресу ви, мабуть, знаєте?

- Так, пане професоре, дуже дякую, - заторохтів Клим, - я буду о третій, сьогодні.

- Ні, - невдоволено сказав професор, - я ж вам сказав - після третьої. Бо рівно до третьої я думаю про вічність.

…Клим натиснув ґудзик дверного дзвінка квартири професора Шампіньйона о пів на четверту. Двері відчинила середнього віку покоївка і питально глипнула на Клима.

- Звєздо-Орловський, науковець з Росії, тобто з України, словом, звідти, - відрекомендувався Клим, - мені призначено.

- Говорити з професором можете не більше, як півгодини, бо він стомлюється, - вишколеним тоном сказала покоївка і жестом запросила Клима до кімнати.

Дорогою до кабінету Клим не витримав і спитав покоївку:

- Скажіть, а скільки професорові років?

- Як? - покоївка з осудом подивилась на нього поверх окулярів. - Ви не знаєте?

Клим знічено посміхнувся.

- Професорови за тиждень виповниться сто років! - проголосила, як вирок, недотепному Климови покоївка.

Ну, бляха, Мойсей підсунув мені клієнта, обурено подумав Клим про свого роботодавця, але, згадавши про те, скільки він уже витратив грошей, придушив у собі цю думку.

Професор у своєму старомодному кабінеті сидів у шкіряному фотелі біля столика, на якому було багато сучасних газет і журналів. Одягнутий він був, як відчайдушний яхтсмен, - синя бавовняна фуфайка, білі штани, лиш картуза із золотим якорем бракувало, та й узагалі, майже сторічний дідуган виглядав на неповні вісімдесят.

Після десятихвилинної розмови про погоду і про шарлатанів, які наживаються на спадщині ґеніяльного астролога Нострадамуса, Клим зважився висловити професорови свою пропозицію.

- Ви пропонуєте мені стати автором такої великої фальсифікації? - спитав професор.

- Так, професоре, - чесно відповів Клим, а сам приготувався до найгіршого: до того, що його зараз виженуть з ганьбою, плюнуть у . 1 це й обізвуть шарлатаном, все пропаде, а за тим рано чи пізно настане час розплати, тобто доведеться відзвітувати штабови Кандидата про проведену роботу. Боже, хай мине мене чаша сія!

Але професор не плюнув на Клима, він байдуже спитав його:

- Як ви думаєте, чого мені ще треба у цьому житті?

- Ну, - забурмотів Клим, - це поставить ваше ім’я у центр світових сенсацій, до того ж підсилить інтерес до вашого кумира, до Ностр-дамуса, та й грошей додасть. Суттєво.

- Молодий чоловіче, - зітхнув професор, - за тиждень мені виповниться сто років, мені вже нічого не треба, та є одна причина, через яку я вам не відмовляю категорично. Але мені треба ще подумати. Приходьте через три дні. Хоча одне я вже вам можу сказати: автором цієї вашої сенсації я не стану за будь-яких умов. А якщо ви знайдете якогось шарлатана, то я вас викрию з великим скандалом. А якщо захочете мене нейтралізувати, чи як там на вашому шпигунському жаргоні, то не раджу…

Професор кашлянув, і з-за портьєри, яка затуляла двері в сусідню кімнату, вийшов похмурий здоровенний чолов’яга з відеокамерою в одній та пістолетом з глушником у другій руці.

- Наша розмова вже записана, - ніяково посміхнувся професор. - Самі розумієте, не кожного дня до мене навідуються шпигуни з Росії.

- З України, - поправив професора Клим.

- Вибачте, - чемно сказав професор, - але прилетіли ж ви з Москви, та й за паспортом - росіянин.

- Прикриття, - криво посміхнувся Клим, - “криша”, якщо вже ми згадали Росію.

- Отже, ми з вами домовились, пане… е… одне слово, не має значення, - енергійно сказав професор, - автором сенсації я не стану. Але я вам допоможу в цій вашій авантюрі, я прокоментую ту вашу знахідку фрагмента українського видання “Центурій” у друкарні князя Острозького… прокоментую у прихильному до вашої справи дусі. Тобто так, що це, мовляв, дуже і дуже можливо. Може, я це зроблю, але не за гроші. А за послугу. Яку? Приходьте за три дні.

Клим мовчки позадкував до виходу.

- Та не надумайте шукати іншого професора, - кинув йому навздогін професор, - по-перше, вони всі неуки і шарлатани, по-друге, ви у мене, вибачте, вже на гачку. - І він кивнув у бік здорованя з відеокамерою.

Коли Клим вийшов, професор зателефонував до свого давнього приятеля-українця професора Мішеля Добренка, який, хоч і був молодший за професора Шампіньйона, проте давно уже відсвяткував своє 90-ліття.

- Така справа, Мішелю, - сказав професор Шампіньйон після етикетних фраз про здоров’я, погоду та нікчемність нинішніх часів, - мені потрібен консультант з сучасних українських справ. Цікавить особливо політика, не допоможеш?

- Звичайно, Луї-Ксав’єре, - відповів професор Добренко, - я до твоїх послуг, що тебе цікавить? Доба УНР? Події сорокових? Чи, може, давніша історія? Хмельниччина? Шведчина?

- Ні, Мітелю, ти мене недочув, - обірвав його професор Шампіньйон, - мене цікавить сучасна, вже і тепер, політична ситуація. Що нині там діється? Наскільки я знаю, у них восени будуть президента обирати.

Професор Добренко засоромлено замовк і сказав через деякий час:

- Я зрозумів, Луї-Ксав’єре, дай мені зібратися з думками, я тобі зателефоную за півгодини.

Професор Шампіньйон поклав рурку і задоволено потер долоні:

- Як я обставив цього всезнайка! Старіє друг Мітель, старіє, не та вже реакція. Шарлю, - звернувся він до громили-відеоаматора, - чи не здається вам, що я сьогодні заслужив маленьку чарку доброго коньяку?

- Особливо за те, професоре, - відповів несподівано людяним голосом здоровань, - як ви обламали цього українського шпигуна.

- Є в мене передчуття, Шарлю, що він допоможе мені у справі, яка не дає мені спати останні сорок років. А поки що - скажи Шарлотті, хай принесе чарки, а сам відкоркуй пляшку коньяку.

- Якого, професоре: мартелю, курвуазьє, генесі?

- Звичайно, курвуазьє.

Поки вони виконували приємний ритуал розпиття наперсткових порцій дорогого коньяку, з професорового обличчя не сходив вираз задоволення і приємного передчуття.

Потім зателефонував професор Добренко.

- Я тобі знайшов експерта з сучасних українських справ, Луї-Ксав’єре, - сказав професор Добренко, - він навіть не стільки експерт, скільки учасник, бо приїхав щойно з України, а за фахом - письменник. Звуть його Пако Георгійчук. Дуже популярний у себе на батьківщині!

- Мені не треба, аби популярний, Мішелю, - засміявся професор Шампіньйон, - мені - аби він у політиці тямив.

- Цей тямить, - заспокоїв його професор Добренко.

- Тоді приходьте з ним вечеряти. До речі, він не надто молодий за віком?

- Є у нього цей недолік, - зітхнув професор Добренко, - чесно кажучи, шмаркач, п’ятдесятка минула.

- Е, все одно приходьте.

Професор Шампіньйон знав лише двох українських письменників - Тараса Шевченка та одну гарненьку дамочку, ім’я якої він забув, але знав, що така є, бо вона перекладала “Центурії”. Отже, якщо це письменник з України і який має більше як сорок сім років, то мусить мати ще довші, ніж у Тараса Шевченка, вуса, вбраний, очевидно, буде у кожух та баранячу шапку, так, шапку вовною наверх… Та й чоботи у нього, мабуть, дьогтем намащені…

- Шарлотто, - ввернувся професор до покоївки, - на вечерю маємо двох гостей. Професор Добренко прийде з одним чоловіком. Я вас прошу, прослідкуйте, аби той зняв у передпокої кожух і баранячу шапку і поставте ще одну пару капців, може, він здогадається роззутись зі своїх намащених дьогтем чобіт.

З професором Добренком прийшов чоловік, який дуже не виправдав очікування професора Шампіньйона. Це був не вусатий дідик у кожусі, а молодявий богемний франт у джинсовому костюмі з хустиною на шиї, взутий у піжонські кросівки. На обличчя виглядав він не, як український письменник (за версією шановного професора Шампіньйона), а, як капітан мушкетерів, - чорне кучеряве волосся до пліч, тоненькі вусики, з’єднані з акуратною борідкою, гачкуватий ніс… До того ж добра французька мова!

Після вечері, за якою гість з України самотужки випив дві пляшки бургундського, а потім суттєво налягав на коньяк, професор Добренко делікатно засів за шахи з громилою Шарлем, давши змогу колезі Шампіньйону тет-а-тет побалакати з “паном письменником з самої України”.

- То кажете, пане професоре, у нього праве око синє, а ліве чорне? - перепитав Пако Георгійчук професора Шампіньйона, коли той, не розказуючи геть усього, а лише - що прибув, мовляв, гість з України, цікавиться, що там Нострадамус писав про цьогорічні осінні вибори президента в їх державі.

- Праве - синє, ліве - чорне, - підтвердив професор.

- Ні, не знаю, - зітхнув Пако. - А щодо виборів президента, то я вам скажу таке…

Український письменник допив пляшку “курвуазьє”, професор Добренко виграв ще три партії в шахи у Шарля, але вже за північ професор Шампіньйон орієнтувався в політичній ситуації в Україні не гірше, ніж політичний оглядач газети “Дзен”.

Прощаючись, професор Шампіньйон сказав українському гостеви:

- Тепер ви дещо знаєте і про мене, Пако, отож якщо мені не допоможе цей синьо-чорноокий, то перед тим, як будете повертатися в Україну, завітайте ще раз до мене. Може, ви допоможете мені у моїй справі. Бо за тиждень мені стукне сто років, я можу вмерти, навіть раніше, а однієї справи я так і не зробив… Ну, ви знаєте.

Коли через три дні до професора Шампіньйона знову прийшов цей дивак Звєздо-Орловський, професор уже прийняв рішення: ні, не буде він допомагати Кандидатові запосісти президентське крісло в Україні. Відмовить цьому синьо-чорноокому рішуче й категорично. Ну та й що, що обіцяв, він же не сказав “неодмінно зроблю”, а - “може зроблю”, сподівався на послугу з того боку. А тепер категорично відмовляю: професійна честь понад усе! А послугу йому зробить цей симпатичний “капітан мушкетерів”, тобто український письменник Пако Георгійчук.

У призначений час прийшов Звєздо-Орловський. Професор Шампіньйон прийняв його дуже гостинно: запропонував сісти у шкіряний фотель, випити будь-що на вибір і довго розпитував про здоров’я. Усе було так чемно і привітно, що Клим зрозумів: зараз йому відмовлять. Він відчув це дуже предметно, але постановив собі, що не вийде з професорового помешкання, поки не доможеться від нього згоди хоча б на сякий-такий нейтральний коментар щодо можливості друкування у друкарні князя Острозького “Центурій”, перекладених руською мовою, та віднайдення невідомих досі віршів з сьомої центурії, в якому не було б ні підтвердження фактів цих відкриттів, ні спростування.

Інтуїція не підвела Клима, професор, дуже ніяковіючи і соромлячись, почав:

- На дуже й дуже превеликий мій жаль…

- Професоре, - перебив його Звєздо-Орловський, - я вас не кваплю з відповіддю, подумайте ще раз, зважте усе, це ж так важливо для нашого Кандидата, для України, для світового прогресу!

- На дуже й дуже превеликий мій жаль… - ще зніченіше почав професор.

- Для мене! - закричав Клим. - Для мене це теж важливо! Не губіть невинну людину, професоре, ваша відмова для мене - смерть!

- Та це вже занадто, - сказав професор. - Доведеться покликати Шарля, аби він допоміг вам знайти двері на вихід.

- А-а-а, - схопився на ноги і заревів Клим, - смерть, професоре, моя смерть буде на вашому сумлінні!

Він рвонув на грудях дорогу синю сорочку так, що кімнатою розлетілись ґудзики, і навзнак гепнувся на підлогу, попередньо розрахувавши, аби впасти на м’який килим.

- Шарлю, - гукнув професор, - потрібна ваша допомога.

Професор схилився над “непритомним” Климом - і раптом

зблід, схопився за серце і важко сів у крісло.

- Шарлю, не треба, йдіть собі, - сказав він громилі, який, увійшовши, злякано дивився на розпростертого на долівці Клима.

Коли здивований Шарль вийшов, професор тихо сказав непритомному Климу:

- Підведіться, сідайте в крісло, будемо говорити.

Клим швидко встав і, притримуючи розчахнуту сорочку на грудях, сів навпроти професора.

- Як ваше прізвище? - суворо спитав той.

- Староігл, - зітхнув Клим.

- А тепер скажіть мені, - ще грізніше спитав професор, - звідки у вас це?

Він тицьнув своїм сухим твердим пальцем Климові в груди, радше у бронзовий амулет з блакитним камінцем на золотому ланцюжку.

- Це подарунок моєї дружини, - сказав Клим і подумки звернувся до чорнявої дівчини в далекій Україні: “Бачиш, кохана Ірен, як оригінально я роблю тобі пропозицію, про яку ти навіть не здогадуєшся?”

- А в неї звідки? - допитувався професор.

- Від діда-прадіда, це їх спадкова сімейна реліквія, - відповів Клим.

- А діти у вас є? - чомусь поцікавився професор.

- Ще нема, - відповів Клим і, дивуючись сам з себе, додав упевнено: - Але будуть!

- Прізвище, прізвище вашої дружини? - прохрипів професор.

- Печеричівська.

- Гм, - задумався професор, - а чи не було у її роді Шампіньйонів?

- Так, Печеричівські - це і є Шампіньйони, - радісно відповів Клим. - Переклад!

- Чому переклад, який переклад? - захвилювався професор.

- Печериця - це той самий гриб, що й шампіньйон, - говорив Клим, відчуваючи, що в ситуації позначається перелом, - а прізвище прадід моєї Ірен поміняв після більшовицької революції 1917 року. Бо відтоді дуже почали не любити шампіньйони, називали їх в одному ряду з рябчиками та ананасами як їжу, чужу пролетаріятови.

- А тепер будьте уважні, - урочисто сказав професор і вийняв з шафки якийсь дуже давній папір. - Дивіться!

На пожовклому папері було зображено у збільшеному вигляді амулет. Той самий бронзовий з камінчиком, який теліпався на грудях у Клима.

- Я останній герцог де ла Шампіньйон, але я побічний спадкоємець, а основна гілка цього славного роду занурилась після революції 1789-го року десь у Росію і звідти не виринула. Мій рід був оберігачем титулу, і якби на мені він обірвався, то й пропав би титул “Дюк де ла Шампіньйон”. Ви мене розумієте? - плутано й емоційно говорив професор.

Клим, звичайно, мало що розумів, але він уже відчував, що завдання штабу Кандидата буде швидше виконано, ніж не виконано.

- Я би не хотів померти, не передавши титул герцогів Шампіньйонів законним спадкоємцям. Тому я й говорив вам про послугу. Вона полягала в тому, аби ви відшукали нащадків Антуана де ла Шампіньйона, який втік від гільйотини 1792-го року в Росію. Достеменно відомо, що осів він був у Києві. А ще - десь із XVI століття, починаючи з герцога Людовіка, родовою реліквією Шампіньйонів став цей амулет, - професор помахав папером із старовинним малюнком. - А тепер я бачу цей амулет на шиї у вас! Що накажете мені думати?!

- Що ситуація змінюється, - чесно відповів Клим, маючи на увазі дещо інше, ніж професор.

- Отож, ваша дружина є прямою спадкоємицею титулу, - розмірковував професор, - але не зовсім добре, що вона жінка. Вона ж уже на вашому прізвищі?

- Ще ні, - сказав Клим, - ще ні. Ми ще не записались у загсі.

- В такому разі, ви можете взяти її прізвище і передати вашому синови титул “Дюк де ла Шампіньйон”.

- Без проблем, - думаючи про зовсім інше, відповів Клим.

- Але ж ви не аристократ?! - спохопився раптом професор. - Чи не буде мезальянсу?

- Не буде, - заспокоїв його Клим, - я круглий аристократ, бо маю права на титули українського князя з роду Рюриковичів Вишневецького, принца Староігла, а також барона Рабіновського та графа Радзивілла!

- Тоді треба негайно оформити папери, - вигукнув професор.

- Я не проти, професоре, - рішуче сказав Клим, - але тепер, коли ми вже такі близькі родичі, чи не змогли б ви все-таки підтвердити письмово автентичність острозького стародруку “Центурій” та віднайдених кількох раніше невідомих віршів із сьомої центурії Мішеля Нострадамуса?

- Та що вже там, - посміхнувся професор, - приходьте через три дні. Я усе підготую.

…Через три дні гарно вбраний Клим подзвонив у двері квартири професора Шампіньйона. Йому відчинила Шарлотта. Вона була в жалобному вбранні. Клим усе зрозумів.

- Коли? - спитав тихо.

- Вчора ввечері. Він один день не дожив до своїх ста років. Але вмирав дуже щасливим, - говорила Шарлотта. - Повторював раз по раз, що, мовляв, справу, яка докучала останні сорок років, залагоджено, тепер вже можна…

- Він мені щось передав? - ледве тамуючи крик, видушив з себе Клим.

- Так, пане, - сказала Шарлотта, - для вас є папери.

Вона принесла конверт і дала Климови. Той таки тут, у

передпокої, розпечатав його і хапливо почав розглядати папери. Були якісь грамоти, старі листи та сучасний, комп’ютерного набору, заповіт на титул дюка Шампіньйона. І - все.

На цей раз Клим зомлів і впав на долівку по-справжньому.

Чотириста років самотности

У

країноруський супераґент Климентій Зорекіл після успішно виконаного завдання, в результаті якого не став реальністю московсько-турецький військовий агресивний антируський блок, повернувся на Січ. Там трохи попиячив, а коли протверезів, то поїхав у Київ. Там він мав знайти свого прямого начальника, полковника військ спеціяльного призначення Козацької армії Евгеніуса-Марка Правозалізняка, який склав свої повноваження генерального писаря Січі і очолив київську резидентуру.

Зустрілись вони у таємній канцелярії спеціяльної служби, що розміщувалась у кам’яниці навпроти святої Софії Київської.

Полковник Правозалізняк, незважаючи на свою професійну стриманість, вельми тепло зустрів Климентія і трохи пафосчїо виголосив:

- Від імени Руси-України виношу вам подяку і нагороду! - він витягнув з кованої скрині і чемно подав Климентієви важкий гаман із золотими дукатами.

- Служу народу України! - відповів Климентій, за новими правилами запорізького стройового статуту.

- Сідайте, лицарю Зорекіле, - запросив полковник, - та вип’ємо, за давньою розвідницькою традицією, шотландської горівочки.

Полковник вийняв квадратовий штоф з жовтуватою рідиною і налив келихи.

- Чим тепер ви би хотіли зайнятись, лицарю? - спитав Климентія полковник після того, як вони зробили по ковтку віскі.

- Хотів би, якщо це можливо, осісти в якійсь спокійній західноєвропейській резидентурі, займатись своєю справою, але не в таких екстремальних умовах.

- Як щодо Франції?

- Ви ж самі знаєте…

- Хочете на рідного сина, дюка Шампіньйона, поглянути?

- А чому б і ні?

- А тому, пане Зорекіл, що зі своїми батьківськими почуттями ви як розвідник - повний нуль. Легка здобич для французької контррозвідки.

Клим з ненавистю подивився на полковника, причому ненависть випромінювало лише праве, синє око, а ліве, чорне, залишалось цілком байдужим.

- Але ми теж люди, - трохи м’якше сказав полковник, - ми вам можемо надати паризьку резидентуру, але за двох умов.

- Не думаю, що у мене є великий вибір, - покірно промовив Климентій.

- По-перше, у Франції ви за жодних умов не вийдете на контакт ні з герцогинею Ірен…

- Це я вам гарантую, - перебив полковника Климентій.

- Ні зі своїм сином, молодим герцогом Шампіньйоном.

- Теж, - похмуро буркнув Климентій.

- По-друге, ми відправимо вас у Париж після виконання ще одного завдання.

Клим мовчки кивнув головою.

Полковник налив ще віскі.

Після того, як вони випили, полковник, вказавши на дерев’яні двері навпроти, спитав Климентія:

- Що ви там бачите намальоване?

- Козака Мамая.

- А де ви ще бачили такі парсуни?

- Та їх повно Україною.

- Добре, - підсумував полковник, - а тепер я вам покажу справжній портрет козака Мамая!

Він підвів Климентія до стіни, оббитої липовими дошками, і натиснув потаємний важіль за різьбленою шафою. Фрагмент дерев’яної панелі відчинився, як дверцята, полковник підніс канделябр з трьома свічками і Климентій побачив кольоровий гарної роботи портрет козака Мамая. Все те ж, що і на численних малюнках, - сидить Мамай під грушею, грає на кобзі, в зубах люлька, поряд чарка і пляшка, шабля і пістоль, рушниця і порохівниця, трохи далі осідланий кінь, прив’язаний до встромленого в землю списа.

- Придивіться уважно, лицарю Зорекіл, що ви бачите?

- Що-що? Мамай як Мамай!

- А очі? Зверніть увагу на його очі.

Климентій нахилився до портрета і з жахом побачив, що праве око Мамая - синє, а ліве - чорне. Як у нього самого. Мало того, Мамай навіть синім оком підморгнув Климентієви, люлька в його роті здригнулась - він посміхнувся…

Полковник натиснув важіль, дверцята зі стуком зачинились, Мамай щез.

- Все зрозуміли? - насмішкувато спитав полковник.

- Нічого, окрім, що у нього очі теж різні, - відповів наляканий Климентій, - як у мене.

- Але ви уже розумієте, в чому полягає суть вашого нового завдання?

- Не розумію! - впирався Климентій, хоча вже з жахом здогадувався, ЩО на нього чекає.

- Тоді я вам ще два рази даю можливість відмовитись, отже, згодні чи ні?

- Згоден, - відповів Климентій, хоча хотів зовсім іншого.

- Ще раз, згодні чи ні? ,

- Ще раз згоден!

- Так, - посерйознішав полковник, - тоді слухайте. Ви уже, мабуть, маєте знати, що у світі є багато націй…

- Знаю, - буркнув Юіиментій.

- Надалі прошу мене не перебивати, - невдоволено сказав полковник і продовжив: - Кожна нація лише тоді може повноцінно існувати, коли має повні комплекти як екзотеричних, так і езотеричних атрибутів. До перших належать: держава з кордонами, мова з писемністю, зверхник з урядом та армією і подібні речі. Руська нація, яку по-новомодному називають українською, дещо з цього має - ну, мову, писемність, військо; дечого, як-то держави і короля, ще не має. Але це речі набутні. Трохи гірше з езотеричними атрибутами. Русь не має потужного егрегора, це лише спонтанні клапті, що намагаються возз’єднатися в ціле. Не вироблено також сакральночинної символіки - барв, емблем, славеня, які б забезпечували автентичність нації у Вищих Світах. Немає - що найгірше! - також у Руси-України свого вищодуховного Народопровідника. Думаю, вам, лицарю Зореколе, не треба зайвий раз нагадувати, що лише з набуттям та віднайденням атрибутів езотеричних можна говорити про матеріалізацію екзотеричних атрибутів… Можете відповісти, пане Зорекіл.

- Це я знаю.

- Гаразд, тоді слухайте далі. На цьому етапі земного існування україноруської нації найефективнішим Провідником Нації у Вищих Світах може бути козак Мамай. Він має духовний потенціал, аби в населення Руси, яке перетворюється на гречкосіїв, свинопасів та жебраків, посіяти зерна войовничости, сили, шляхетности, що проросте козацтвом, лицарством, воїнством у Руси-Україні. Розумієте важливість ролі козака Мамая?

- Розумію, - нічого не тямлячи, підтвердив Климентій.

- А чи розумієте ви, лицарю Зорекіл, що козака Мамая нема - нема ні у Вищих, ні у Нижчих Світах!

- Як нема? А той, що в стіні, що мені підморгував?

- Це лише його енергетична тінь, а завдання полягає в тому, аби козак Мамай набув астрального тіла і розпочав, активно й потужно, свою місію.

Полковник замовк, подивився на Климентія, який раптом усе зрозумів.

- Чого ж ви мені голову морочите? - після гнітючої паузи сказав Климентій. - Чого ви мене Францією дражните? Син, герцогиня Ірен, резидентура? Сказали б зразу: лицарю, Вітчизна потребує твоє життя! Я б віддав без будь-якого торгу. Навіщо все це?

- Ви закінчили, пане Зорекіл? - терпляче вислухавши Климентія, спитав полковник.

- Надалі слухайте мене уважніше. Якщо полковник Правозалізняк щось каже, то так воно і є! Якщо я обіцяв вам Париж, то ви там будете. Але після виконання завдання. Ви все правильно втямили - від вас вимагається віддати своє астральне тіло для матеріалізації в тонкій субстанції Провідника Нації. Духовного, як я уже казав. Віддавши своє тонке тіло, ви, лицарю Зорекіл, у своїй фізичній іпостасі зможете дожити належний людині вік з усіма радощами і зажурами людського існування, а потім помрете. Можливо, від старости, а може, десь на дуелі від французької шпаги, хочете знати, де, як і коли?

- Ні! - вигукнув Климентій. - Але я хочу знати, що буде потім, коли я помру?

- Ось тоді й почнуться проблеми, - зітхнув полковник.

- Великі? - з надією в голосі спитав Климентій.

- Та так собі, - сумно сказав полковник, - ти не зможеш знайти спокій. Ти станеш волоцюгою бездомним у потойбіччя, як в українськім менталі козак Мамай. Найстрашніше те, що ти будеш цілком самотнім, тобто тебе не буде полишати відчуття самотности.

- Це на всю вічність? - пригнічено спитав Климентій.

- Ні, ні, - енергійно заперечив полковник, - це далеко не на всю вічність! Це десь на якихось триста-чотириста років, за земним обрахунком. Поки козак Мамай не вичерпає своєї місії і йому на зміну не прийде новий Народопровідник! Зате потім на вас, лицарю, чекає нова цікава пригода, можете це розцінювати як винагороду, а можете - як покарання: нове народження, нове тіло, нове життя!

- Може, навіть очі такими ж різнобарвними будуть, праве - синім, а ліве - чорним? - пожартував Климентій.

- Це неодмінно, - серйозно відповів полковник. - До того ж за таку самопожертву вам належить приз: у тому житті ви згадаєте попередню карму, тобто це життя…

В першу весняну ніч повного місяця на майдані навпроти Святої Софії Київської зібрався Синкліт Руси-України - сорок найдостойніших мужів, одягнутих у довгі з каптурами плащі синього кольору з жовтими хрестами на передпліччях.

- Братове, - звернувся до присутніх голова Синкліту Князь Василь Острозький, - ми зібрались, аби здійснити ритуал “Раор-Каор-Латаор”, покликаний матеріалізувати у тонкій субстанції Провідника Нації у Вищих Світах - козака Мамая. Кому доручимо бути виконавцем? - спитав князь і, не чекаючи відповіді, сказав: - Є така думка, аби це був наш новонавер-нутий брат, adeptus junior, полковник і лицар Евгеніус-Марко Правозалізняк. Ніхто не заперечує?

- Ніхто! - хором відповів Синкліт.

- Прошу на місце Сили, братове, - сказав князь, - а вас, брате Евгеніусе-Марку, прошу починати.

Схвильований полковник Правозалізняк оголив великий меч з довгим лезом і накреслив на землі квадрат, потім ще один перехрещений з ним квадрат так, що утворилась восьмикутна зірка, за тим у центрі цієї фігури полковник накреслив хрест.

- Прошу, братове, зайняти свої місця, - сказав він членам Синкліту.

Ті по п’ять на кожну грань обох квадратів вишикувались у ряд обличчям до центру. Одна грань залишилась неповною, там стояло лише четверо Обраних.

- Хай прийде донор! - вигукнув полковник Правозалізняк, який стояв у центрі з мечем у руках. Підійшов попередньо проінструктований Климентій Зорекіл, він був простоволосий, у синій рясі із жовтими хрестами на грудях і плечах, у лівій руці він тримав той самий портрет козака Мамая, який так налякав його тоді в канцелярії полковника Правозалізняка. Климентій ледве тримався на ногах від страху і раз по раз хрестився правою рукою.

- Во ім’я Господа нашого Єдиносущого, - вигукнув полковник і підняв меч з широкою ґардою догори руків’ям так, що на центр накресленої на землі фіґури упала тінь хреста, яку від місячного світла кинув меч.

- Лицарю Зореколе, прошу стати в центр! - звелів полковник. - І підняти над головою портрет.

Коли бідний Климентій виконав цю команду, полковник вигукнув:

- Раор!

Обрані і достойні члени Синкліту запалили свічки.

- Каор!

Синклітники почали вголос промовляти лише їм одним відому молитву.

- Латаор!

З усіх кутів накресленої на землі фіґури в центр, де стояв Климентій, спрямувались потужні промені ясно-синього світла. Климентій відчув, як його невідома сила вивертає навиворіт. Він закричав, як скажений вовк, що потрапив у капкан, і зомлілий упав на землю. З портрета щезло зображення. Натомість з Місця Сили у небо підіймалась срібляста хмара, яка поволі набирала обрисів козака з люлькою в зубах, потім утворилася зброя, потім кінь з сідлом, і так воно все здіймалось кудись у небеса…

Наступного дня байдужий до всього Климентій Зорекіл під іменем італійського інженера-фортифікатора Клименто Стилетто у критому візку з охороною їхав кудись на захід.



Дуже таємний Меморандум адмірала Жоржа Розґіна спеціяльно для українських братів

Абстрагуючись від сучасних політичних мотивів, яко ж і від кількасотрічного протистояння україноруської та російсько-московської націй, мусимо зазначити, що нинішні сакральні атрибути державного утворення під назвою “Україна” абсолютно несприятливі для позитивного розвитку цієї країни. Складаючи цей Меморандум, ми керувались винятково основним законом езотерики, виписаним високошановним Гермесом Трисмегістом на Смарагдовій скрижалі: “Те, що внизу, подібне до того, що наверху”.

Також ми вдавались до інших категоричних імперативів, розроблених Втаємниченими протягом останніх майже восьми тисяч років, іншими словами, ми використовували найвищі здобутки окультної думки.

Насмілюючись у цьому Меморандумі давати свої скромні рекомендації українським братам, ми далекі від будь-якої гордині, а лише стримано і гідно хочемо нагадати нашим братам по Посвяті, що вже давно було сказано: “Ніколи не сперечайся з вітром, він знає, куди дме”.

Рекомендації наші носять відому Вам нумерацію, а число їм чотири. Отже, хай допоможе усім нам Тетраграматон.

1) Іосі. Егрегори. На наш погляд, класифікацію егрегорів найкраще серед смертних розробив безнадійний мрійник, що виплекав на папері “Троянду світу”, покійний наш брат Даниїл Андреєв.

У шарі “Затів”, де мешкають племенні егрегори, нічого цікавого для сучасної України не відбувається, тому наразі він для нас не є цікавим.

Зате дуже турбує нас шар “Жаґ”, в якому перебувають егрегори державних утворень. У секторі України тут маємо ще не розсіяний, кволий, рахітичний, але живучий егрегор “УССР” та молоденький, симпатичний, але неекспансивний егрегор “Україна”. До того ж у цьому шарі замість одного маємо аж цілих три егрегори української нації: малий і наївний україно-український, теж малий, але агресивний російсько-російський та великий, але млявий і пасивний україно-російський.

У шарі “Жаґ” через таку велику кількість однакових за типом, але різних за наповненням егрегорів йде постійна колотнеча, що негативно впливає на земну Україну. Відомо ж бо, що егрегори утворюються з психічних виділень людства, але також відомо, що вони навзаєм впливають на те саме людство.

Подібну картину спостерігаємо також і в шарі “Фораун”, де розміщуються егрегори церков. Наверху, браття, те, що внизу: три православні егрегори поборюють одне одного, водночас за місце в астралі борються егрегор греко-католицизму, римо-католицизму, ісламу та велика кількість дрібних протестантських утворень. Атмосфера, мусимо зазначити, далека від категоричного імперативного добра та матричних релігійних заповідей.

Велику тривогу викликає також шар “Удґроґр”, де мають перебувати егрегори антицерков та екстремістських атеїстичних або сатанинських партій. До слова сказати, сектори багатьох державо-націй цього шару майже цілком незамешкані. Чого не скажеш про українську зону. Тут живе потужний атеїстично-марксистський егрегор та кілька дрібних сатанинських. Але найбільшу небезпеку містить егрегор однієї лжерелі-гії, прояви якої ще не матеріалізувались у земній Україні.

Верхні три шари, де, за братом нашим Даниїлом Андреєвим, живуть чи будуть жити інші істоти - людинодемони, людино-ангели та людинодияволи, наразі для нас не повинні бути цікавими. І не лише тому, що це не стосується сучасної земної

України, а й тому, що ці шари є радше плодом багатої фантазії брата нашого Даниїла, ніж астральною реальністю.

1) Het. Герб. Відомо, що зв’язок між матеріальним світом та астральним, ментальною та духовною сферами здійснюється через посередництво символів. Так, багато з державо-націй доручили здійснювати цей зв’язок символу - хресту (у різних модифікаціях). Східні державо-нації покладаються на знак Інь-Янь, а чимало ісламських країн обрали пентаграму. Також пентаграма - біла - репрезентує інтереси у Вищих Світах країни, відомої під абревіатурою “СІЛА”, так само, як пентаграма - червона - виконувала певний час подібну функцію щодо абревіатури “СССР”. Не варто зайвий раз нагадувати, що місію захисту єврейської державо-нації здійснює гексаграма.

Потенційні можливості має й октаграма (два схрещені квадрати), але вона ще мало використовується у земній геральдиці. Чи можемо ми сказати щось подібне про знак “Тризуб”, який обрала своїм символом українська державо-нація? На жаль, ні. Тризуб історично заслужений знак, але якоїсь суттєвої окультної сили не має. Жодним чином ми не рекомендуємо нашим українським братам геть відмовлятись від тернера, тобто Тризуба, ні, він уже набув певної політичної сакральности і у матеріяльно-земному бутті відіграє і буде відігравати важливу ролю. Але для наповнення Герба України чинним окультним змістом у Герб треба вмонтувати повноцінні езотеричні символи.

Наперед застерігаємо наших братів від того, аби при виборі не допустити грубої помилки і не взяти до вжитку перекручений символ, наприклад, як це зробив ієрофант чорної магії, адепт XIII ступеня, магістр некромантії, доктор Адольф Гітлер, що обрав для німецької державо-нації Ліву Свастику. Це призвело до неприємних наслідків у матеріальному світі та до катастрофічних наслідків у Світах Вищих.

Тому насмілимось порекомендувати нашим братам утворити Герб України з таких рівноцінних елементів: “Хрест” (символ сотворіння Єдиним Богом світу - І EVE - Тетраграматон, гармонії Сущого, а також християнства - найпоширенішої в Україні релігії), “Октаграма” (символ космічного закону кругообігу, психічного захисту людини, до того ж у християнстві це - зірка Богоматері, як також це суто арійський знак, зафіксований на трипільських черепках та українських писанках) і, звичайно, “Тризуб” (політичний знак українства). Комбінації сполучення цих елементів-символів можуть бути якими завгодно, але важливо:

а) зберегти рівноцінність, аби не утворити несправедливої ієрархії знаків;

б) не вийти за межі правил геральдики;

в) не обтяжувати Герб зайвими і несутєвими елементами.

2) Vau. Прапор. Не висуваючи будь-яких претензій до

вельми шанованих і сакрально змістовних кольорів - жовтого і синього, мусимо зазначити, що їх розміщення на Прапорі України нічого доброго для цієї державо-нації не віщує. Поєднання цих заслужених барв у такому порядку, коли синє зверху, а жовте знизу, відповідає одній з чотирьох найгірших гексаграм, за китайською класичною книгою змін “І-цзин”. (А не вірити книзі братів наших давніх хінців ми не маємо жодної підстави, бо не було ще у цьому світі під четвертим місяцем, аби якесь прогнозування “І-цзин” не збувалось). Триграма синьої барви “Цянь”, розміщена над триграмою жовтою “Кунь”, за книгою “І-цзин”, утворює гексаграму “Пі”, яка, до великого нашого жалю і співчуття братам нашим українцям, розшифровується так: “Будьте пильними і передбачливими. Не беріться за якусь суттєву справу, бо вона швидше не збудеться, ніж збудеться. Ваше оточення не розуміє вас, ви без будь-яких підстав сваритеся зі своїми друзями”. Але це ще не все, брати наші. Відомо, що ввічливі давні хінці писали книгу “І-цзин” для окремих людей і, аби не травмувати їх психіку, використовували різноманітні евфемізми. А насправді гексаграма “Пі” передбачає зраду і занепад. Стосовно державо-нації це пророчить повну і неухильну деградацію. Це підтверджує і сполучення кольорів ЯН (золоте) - ІНЬ (синє).

А вихід з цієї ситуації простий, як китайська головоломка: треба просто перевернути прапор. Тоді жовте буде зверху, а синє знизу, і утвориться цілком нова гексаграма “Тай”. Текст до неї звучить дуже сприятливо для того, кому випав цей знак: “Щастя вам сприяє, і кар’єра ваша підноситься вверх. Якщо хочете, аби фортуна і успіх супроводжували вас якомога довше, намагайтесь підкріпити їх досягненнями в інших сферах. Бажання ваші здійсняться, але не намагайтесь штучно наблизити їх здійснення”. Це прогноз, адаптований до окремої людини, яка запитує книгу “І-цзин” про свою особисту долю, а на загал знак “Тай” (жовто-синій) означає: “Розквіт. Мале відходить. Велике приходить. Щастя. Розвиток”.

Зрозуміло, що зробити таку легку дію, як перевернення державного Прапора, дуже важко, вибачте за парадокс. Це ж треба підготувати громадську думку, внести зміну в Конституцію і при цьому не виставити себе на посміховисько цілому світови, мовляв, українці замість того, аби працювати, займаються китайською магією. На жаль, більшість населення світу неосвічена, забобонна і заражена матеріалістичним детермінізмом. Тому для декларативного (як внутрішнього, так і зовнішнього) виправдання зміни порядку кольорів державного Прапора слід наводити такі аргументи:

а) історичний: УНР проголошувалась саме під жовто-блакитним, а не під синьо-жовтим прапором;

б) ужитковий: символіка сонце-небо (жовте-синє) більш осяжна, ніж небо-пшениця (синє-жовте), бо “сонце” - це життя взагалі, що включає в себе і “пшеницю” також;

в) геральдичний: за правилами геральдики, прапор утворюється від герба, барва верхньої смуги береться від кольору, власне, знака, а барва нижньої - від гербового поля. Якщо, приміром, герб Польщі - білий орел на червоному полі, то й прапор відповідно біло-червоний. Герб України навіть після введення наших наведених вище рекомендацій буде - золотий тризуб (з хрестом, чи хрест з тризубом, чи інший варіант) на синьому полі. Відповідно державний Прапор України має бути жовто-синій, а не навпаки.

3) Неґ. Гімн. Проти мелодії Вербицького ми нічого не маємо - урочиста і водночас мелодійна, патетична і нефальшива, гарна і зворушлива. А ось щодо тексту, то треба себе спитати: це вірш із жанру громадянської лірики чи гімн держави? Якщо “Ще не вмерла Україна” просто вірш, то хай би собі був з усіма авторськими сумнівами щодо життя чи нежиття такої собі України. Але якщо це гімн держави, то неприпустимими є такі елементи:

а) “не” - чисте заперечення, за будь-яких умов воно несе негатив і у першому рядку вірша, який є одним із символів державо-нації, недопустиме;

б) “вмерла” - слово, що означає припинення біологічного чи енергетичного існування, вживання його щодо власної назви країни, яку береться оспівувати цей вірш, тим більше у першому рядку (а щодо гімна, то саме перший рядок несе потаємний

сакральний зміст), абсолютно не сприяє щасливій перспективі уславлюваної державо-нації.

Віддаючи належне традиціям, тобто пошановуючи як гімн історично заслужений вірш Чубинського, який часом приписують самому Тарасу Шевченкови, брати наші українці стають заручниками консерватизму і несуть втрати, спричинені такими могутніми чинниками, як езотеричний детермінізм.

А ситуацію дуже легко виправити, треба просто замовити поетови Дмитрови Павличку новий оптимістичний, повний надії на майбутнє, вірш (маємо підозру, що подібний вірш паном Павличком уже написано). Світовий досвід підказує, що найкраще пасують до першого рядка державного гімна заклики (“Слава…”, “Вперед…”, “Вище…”, “Хай живе…”, “Понад усе…”) та покладання надії на Вищі Сили (“Боже, бережи…”).

На загал мусимо застерегти наших братів в Україні, а вони мусять донести ці застереження до державних достойників та поспільства, що нехтування окультними символами у процесі державотворення призводять до допущення суттєвого браку у цьому самому процесі.

Знаймо, браття!

З непідробною повагою Розґін-Кітєжградський Ґеорґ-Амадеус-Єрмолай, адмірал, ієрофант, адепт, магістр, доктор і прочая, і прочая, і прочая.

по

17 серпня 1999 року, м.Москва.



Д

ля Клима Староігла, що летів з Парижа під прізвищем “Звєздо-Орловський”, настали лихі часи. Йшов по шерсть, а повернувся стрижений, а позаяк він летів у Москву, то - “не солоно хлебавши”. Чим ближче літак підлітав до Росії, тим більше Климови спадало на думку автентичної російської лексики, як-то: “што делать?”, “кто віноват?” і “как бить?” Справді, как бить? Повернутись у Київ і пробелькотіти Мойсееві Десятинному, що так гарно задумана операція “Михайло XVI” з тріском провалилась, звичайно, можна, не важко також зворушливо і плаксиво розповісти, як вмирав у Клима на руках знаменитий професор-михайлознавець Шампіньйон, як він був уже погодився на цю справу, але нагло вмер, як Клим послідовно і щиро звернувся з подібними пропозиціями до інших знавців Нострадамуса і як вони йому відмовляли, як плювали в лице, виганяли з помешкання, обзивали “провокатором” і навіть били… Все це не так важко озвучити, але значно важче пояснити, куди поділось стільки грошей! Повернути їх - за межами реального, а якщо не переконати Мойсея і Гаманця зі штабу Кандидата, що їх витрачено во благо і во ім’я Великої Жовтневої Перемоги, то можуть і того… Конче, неодмінно і терміново треба щось придумати. Головне відбитись від цих електоральних менеджерів, а потім тікати, тікати, тікати…

З голими руками повертатись у Київ Клим не міг аж ніяк, мусив хоча б щось привезти, аби замилити безжалісні очі генія

піару Мойсея Десятинного, тому скерувався в Москву. До адмірала Жоржа Розґіна. Якщо вже він визнав мене вищим за себе у езотеричній ієрархії (невже той квітневий ритуал так рухає кар’єру?), то мусить допомогти…

- То кажете, брате Климе, у Парижі убогість духовна є неймовірною? - наливаючи дорогого віскі у великий кришталевий келих, чемно запитував адмірал Розґін свого шановного гостя.

- По правді скажу вам, брате Ґеорґу, що даремно гроші витратив на дорогу, - зневажливо відповідав Клим, - сподівався збагатитись свіжими ідеями, новими здобутками, модерними окультними технологіями, астрологічними ноу-гау чи ще чимось, та де там!.. Вони всі ще вовтузяться десь у середині 70-х.

- Відстають, відстають західні брати, - похитав головою адмірал.

- Та що казати! - справедливо обурювався Клим. - Нострадамуса - й того досі не розшифрували.

- Дитячий садочок, - пирхнув адмірал, - аматорська ліга!

Після того, як вони вдосталь назнущались із таких відсталих

і загальмованих “західних братів”, адмірал обережно спитав Клима:

- А що вас, брате, знову привело в Москву?

- Знаєте, брате Ґеорґу, - бадьоро відповів Клим, - якось незручно буде перед українськими товаришами, коли я, розчарований цим поверховим Заходом, не зможу йому чогось предметного протиставити, як контрастне тло, як противагу, щось із здобутків Великого Сходу. Було б гарно, коли б я, приїхавши в Київ, обурений нікчемством Заходу, продемонстрував дещо з новинок вашого Ордену.

- Лишіть усе, брате Климе, киньте все, - гарячково забубонів адмірал, - переходьте до нас, адже саме тут тепер - передній край езотеричного прогресу, тут проходить фронт між Знанням і Невіглаством, я вам обіцяю карколомну окультну кар’єру, а поки що на вас чекає вакантна посада віце-маґістра!

Клим злякався. Він знав, що коли категорично відмовиться, то й з Москви відбуде “нє солоно хлєбавши”, приїде в Київ ні з чим, а там на нього чекає суворий Мойсей з неприємними запитаннями. Тому Клим сказав:

- Я подумаю.

- Ось і добре. Думайте, брате Климе. А завтра вранці дасте відповідь - сподіваюся, ствердну!

Цей не відчепиться, подумав Клим, але треба крутитись. Ковтнувши віскі, він сказав надійним голосом:

- Маю ще деякі справи в Україні. Слово лицаря, знаєте. Думаю, що десь за місяць повернусь зі ствердною відповіддю. А поки що прошу вас, брате Ґеорґу, як майбутнього колегу, допомогти деякими новими розробками, аби я міг подивувати українських товаришів.

- Ви знаєте, - радісно сказав адмірал, - ми якраз займались Україною, так збіглося, - додав він, ніяковіючи і не бажаючи, аби Клим запідозрив його у політичній заанґажованості, - тому дещо є. А конкретніше - є три папери: пристойне дослідження “Україна езотерична”, сценарій ритуалу для матеріалізації сутностей з вищих глибин для впливу на події у земному світі під назвою “Зачарований лот” та суто політичний проект, так хлопці для розваги та для підтримання форми склали, - нервово засміявся адмірал, - сценарій силового перевороту в Україні під назвою “Август-Авґусто”. Правда смішно?

- Ну й постмодерністи ви, - з величезним зусиллям змусив себе розреготатись Клим.

…Наступного дня адмірал Розгін проводжав Клима до київського потягу (Клим відтепер вирішив уже економити штабні гроші).

- Отож, коли вас чекати, брате Климе? - обнімаючи його, розчулено питав адмірал.

- За місяць, думаю, а може, й швидше, - чемно відповідав Клим.

- Приїжджайте швидше, - потираючи руки, казав адмірал, - ми з вами таке замутимо, що всі три світи здригнуться!

Аякже, вже у потязі в купе “СВ” подумки відповідав Клим, замутимо! Не знаю, як ти, брате адмірале, а я вже домутився. Більше ти мене в Москві не побачиш, а за ці три папери - дякую! Хоча б щось привезу Мойсееві, бо інакше же ж пошле до мене кілера, або ще гірше - змусить працювати на нього, поки не відроблю ті двадцять тисяч. Що? Гривень? Яких гривень? Хто в Україні щось рахує гривнями, крім Мінфіну?! Доларів, брате Ґеорґу, доларів, зелених американських доля-рів!..

- Що? Гаплик? - спитав Мойсей Десятинний, коли Клим з виглядом козака, уцілілого під Берестечком, ввійшов до кабінету.

- Гаплик, - покірно відповів Клим.

- Я так і зрозумів, коли ти перестав телефонувати з Парижу і до того ж вимкнув свій мобільник.

- Я загубив мобільник, - сам не знаючи, для чого, збрехав Клим.

- То діло десяте, - махнув рукою Мойсей, - але тут деякі перестрахувальники подумали, що ти втік з грішми. Що з них візьмеш - перестрахувальники для чогось взяли під зовнішнє спостереження гарну чорнокосу панну в одному західноукраїнському місті…

- Що? - озвіріло схопився зі стільця Клим.

- Ні, ні, - замахав руками Мойсей, - вона нічого не знає, до того ж тепер я можу тобі сказати, що вона ні з ким не…

- Не треба, - обірвав його Клим, - я вже тут, зніми топтунів.

- Зніму.

- Я прошу тебе, вже і негайно!

- Гаразд, - Мойсей набрав номер на своєму мобільному телефоні і передав на чийсь пейджер повідомлення: “Об’єкт 428 вільний!” А за тим повернувся на своєму офісному стільці до Клима:

- Як накажеш звітуватись перед Кандидатом за провал операції “Михайло XVI”?

- Є як, Мойсею, - ожив Клим, - легенда така: наш агент знайшов у Парижі відповідного професора, домовився, але у вирішальний момент професор той впав у моралізаторство і почав викаблучуватись, з’явилась загроза публічного скандалу, сенсацій у мас-медіях, тому наш агент змушений був того дивака нейтралізувати, а далі провадити операцію стало небезпечно, словом, агент на свій розсуд згорнув роботу… А що, краще було б, якби ця історія потрапила в газети?!

- Добре, - посміхнувся Мойсей, - а ти що, того професора справді зарізав чи отруїв?

- Нє-е, - засміявся Клим, - професор Шампіньйон помер від старости у віці дев’яносто дев’яти років. Один день не дожив до ста!

- Ух ти! - здивувався Мойсей. - А за гроші як будеш звітувати?

- Та я ж компенсацію привіз! Ось три папери! Перший підписав сам адмірал Жорж Розгін з Москви, роз’яснює Україні її езотеричний аспект…

- Яку користь це становить для нашої перемоги?

- Ніякої, - мусив зізнатись Клим, але не здавався: - А ось ще один папір, сценарій силового перевороту під назвою “Август-Авґусто”… Щоправда, без підпису.

- Дотепно, дотепно, - сказав Мойсей, розглядаючи аркуш з текстом комп’ютерного набору. - Гаразд, беремо! А підписати є кому… Є тут одна гнида, на прізвище Юдко. Це все?

- Ні, - вигукнув Клим, - є ще один фрейм з тієї ж опери, що й фіасковий “Михайло XVI”… Містика і політика! “Зачарований лот” називається!

- Давай!

-Даю.

Мойсей прочитав текст і сказав жорстко:

- Виконавцем будеш!

- Мойсею, - трагічним голосом заскиглив Клим, - я тебе ніколи не просив ще так! Заради нашої дружби! Заради наших юнацьких ідеалів! Дуже прошу… Та й хіба варто скрипкою забивати цвяхи… До того ж любов у мене, хотів би до Ірен поїхати…

Клим дивився на Мойсея таким правим синім оком (ліве чорне нічого не виражало), що той не витримав:

- Беліял з тобою! Йди собі, якщо вже так. Кар зробить це.

І знову Клим у потязі, що прямував на захід України, займався запізнілою уявною розмовою з останнім співрозмовником.

Ага, виконавцем будеш, огризався Клим, мало я на своєму віку в комедіях награвся. Тобі що? Тобі, Мойсею, добре, якщо щось не так - на виконавця й спишеш, а самому виконавцеви яко? Якщо зачарований лот не спрацює (а він швидше за все таки не спрацює), то як згодом виправдатись перед Кандидатом? Щоправда, можна вчасно втекти, а якщо не втечеш? Але є гірший варіянт: якщо зачарований лот таки спрацює? Тоді Кандидатови та й Мойсеєви - здійснення бажань - Велика Жовтнево-Листопадова, бляха-муха, перемога, а виконавцеви - розборки з викликаними ним потойбічними силами. А хто їх знає, як вони поведуться і хто це буде - елементалії, елемен-тари, даймони, аґґели, генії, демони, ангели, може, якісь інші тонкоматеріальні істоти, чи не забажають якоїсь плати - вже і негайно. Ну хоча б віддати їм астральне тіло! Я так відразу ж узяв і віддав! Ні, над вами ще є Вищі Сили, любі мої. Йдіть собі…

Засинаючи під стукіт залізних вагонних коліс, Клим сказав сам собі: “Ні, таки я вчасно втік”.

…Після того, як Клим з Ірен вдосталь назаймались тим, чим, як правило, займаються молоді, незакомплексовані, до того ж небайдужі одне до одного після тривалої розлуки, він розповів їй історію зі старим Шампіньйоном.

- Виходить, я тепер герцогиня, - спитала, грайливо поводячи голими грудьми, Ірен.

- Не зовсім так, - простодушно заперечив Клим, - це якщо ти народиш сина, то він буде законним спадкоємцем титулу “дюк де ла Шампіньйон”, ось тут усі папери, а ще я мушу тобі повернути цей амулет, - Клим зняв з шиї бронзовий амулет з синім камінчиком, який він перечепив на золотий ланцюжок замість чорного шовкового шнурка, і одягнув на білу шию Ірен.

- Ти що, відмовляєшся зі мною одружитись? - спитала вона без будь-яких жартів.

- А знаєш, Ірен, - весело почав розповідати Клим, - я до того допрацювався, що почав до листя розмовляти. Правда смішно? Я знав одного сільського вуйка, так до нього дзиґарок заговорив, він вибіг надвір, а там до нього стодола говорить. Але він пив дуже…

- Ти не відповів на моє запитання, - дуже холодно нагадала йому Ірен.

Казочка про Колобка добігала до свого традиційного кінця.



‘V*	•’?*/Чй

І “І



і, \ ‘і

А’ “Ш V

Зачарований лох



В

иборча кампанія в Україні набрала звіриного вишкіру. В хід ішло все - від вишуканої московської піар-технології до брутального підкупу, від інтелектуального політичного маркетингу до ритуальних сходжень на карпатські вершини, від створення підпільних диверсійно-агітаційних груп до залучення астрологів, ворожбитів, містиків, езотериків та іншого люду, обізнаного з нетрадиційними методами впливу на реальність. На цьому тлі Кандидат Кандидатович не міг бути аж надто оригінальним - він, чи, радше, його штаби, теж використовували все.

- Жодного ризику, Кандидате Кандидатовичу, - вмовляв його вправний кріейтор і піармен Мойсей Десятинний, - зате можливі гарні результати. Дуже і дуже…

- Досить! - гримнув Кандидат. - На посміховисько хочеш мене виставити, а що буде, коли пронюхають про це недружні мені газети? Ти про це подумав, бузувіре технологічний?

- Не пронюхають, - заспокоїв його Мойсей, - все буде шито-крито і дуже таємно. Вибране коло осіб: ви, виконавець, тобто маг, і четверо асистентів. Все. Збираєтеся в ніч на 21-е вересня, дата самі ж знаєте яка, на Софійському майдані і рівно опівночі швидко та якісно проводите ритуал.

- А якщо - сторонні, або поліція приваландає?

- Все передбачено. Місце буде оточене нашими людьми, які пояснюватимуть випадковим опівнічним роззявам та міліціонерам, що це нічні зйомки художнього кінофільму, ось дозвіл

міської влади, товаришу сержант, а для особливо прискіпливих - десять доларів хабара. Це буде правдоподібно виглядати, тим більше, що ви всі будете в спеціальній одежі.

- Що? - верескнув Кандидат. - Таки хочеш з мене зробити клоуна?

- Та це всього-навсього плащ-накидка з ковпаком, Кандидате Кандидатовичу, синій плащ з жовтими хрестами, крім того, маг матиме меч, а асистенти - свічки. І все.

- А потім? - нервово спитав Кандидат.

- А потім ви виконуєте ритуал під назвою “Зачарований лот”…

- Чому лот?

- Ну, лот, розумієте, запускається енергетична команда у вищі глибини астралу, тобто світу, який простим недоступний, звідти викликається дух якогось відомого діяча, той матеріа-лізовується і виконує наші конкретні завдання, він має таку силу, що може без зусиль впливати на події в нашому матеріяль-ному світі. Все просто.

- А чий дух ми викличемо?

- А це вже на ваш вибір, Кандидате Кандидатовичу, хочете - Наполеона або Сталіна, можна також таких персонажів, як Микита Кожум’яка чи Котигорошко, а хочете - викличемо Микиту Хрущова, або Володимира Васильовича… Кого б ви хотіли?

- Козака Мамая! - сказав Кандидат і взяв у руки мікрокалькулятор.

- А тепер, Мойсею, поговоримо про приємне, скільки грошей витрачено на операцію “Михайло XVI”?

- Сорок тисяч уо, - згаслим голосом відповів Мойсей.

- А коли з’являться запаморочливі результати?

- Операція провалилась, - тихо сказав Мойсей.

- Це не важко було передбачити, - саркастично промовив Кандидат і серйозно спитав Мойсея: - Де гроші?

- Розумієте, Кандидате Кандидатовичу, наш агент, людина відповідальна, тож коли він зрозумів, що операція “Михайло XVI” втратила перспективу, він купив для нашої справи супер-технологію, тобто сценарій цього самого ритуалу під назвою “Зачарований лот”.

- Кілери ви всі, - стомлено зітхнув Кандидат, - з паршивої вівці хоч вовни жмут. Іди, аби я тебе не бачив.

- Іду, Кандидате Кандидатовичу, але ви призначеного дня будьте готові.

- Завжди напоготові, - буркнув кандидат і по-піонерськи махнув рукою.

Мойсей довго шукав Каріота Юдка Києвом і нарешті знайшов його там, де знайти не сподівався, - у богемній кав’ярні на Пушкінській. Каріот пригощав коньяком “Генесі” двох україномовних поетів.

Деліріум тременс, з жахом подумав Мойсей. Він підійшов до столика і мимоволі почув обривки їх розмови. Каріот декламував вірші:

Летить у безвість зморщена Земля,

Волочить за собою жили диму,

А в ній живе індустріяльна тля,

Яка натуру має невситиму…

- Твої? - здивовано спитав один з поетів.

- Мої, - скромно потираючи кінцем краватки окуляри, відповів Каріот.

- Слухай, старий, - урочисто промовив поет, - це ґеніяль-

но!

Його колега ствердно кивнув головою.

Розчулений Юдко налив обом по повній чарці коньяку.

Пропав чоловік, подумав Мойсей, але на всяк випадок підійшов ближче і привітався з компанією україномовних поетів.

- Друг! - почав цілуватись Каріот.

Після ритуальних обіймів, церемонного знайомства та випитої чарки коньяку Мойсей, вибравши момент, коли у Юдка з’явився більш-менш осмислений вираз обличчя, спитав його тихо:

- Як щодо капусти?

- Нема, - злякався Каріот і трохи протверезів. - Нема, Мойсею, ледве кінці з кінцями зводжу.

- Та ні, - заспокоїв його Мойсей, - я не збираюся в тебе зичити грошей. Я просто так спитав, задля ввічливости.

Тепер надійшла черга потурбуватись уже Юдкови: Мойсей не з тих, хто буде просто так цікавитись, є чи нема в Каріота грошей.

- З’явилось у мене передчуття, Мойсею, - радикально тверезіючи, сказав Юдко, - що ти не все говориш.

- Та що там казати, - ворухнув бородою Мойсей, - розмова є! - Він красномовно поглянув на поетів. Ті вмить усе зрозуміли і, допивши свій коньяк, попередньо вибачившись, вийшли “покурити”.

- Справа є, - тихо сказав Юдкови Мойсей.

…Після розмови з Мойсеєм Каріот Юдко ще раз цього року піднісся духом і реанімував свою давню, пригаслу вже, мрію: заробити стільки грошей, аби хоча б один день не бути нікому винним. Гарна мрія. Але нездійсненна, бо кого-кого, а себе Юдко добре знав…

Та ці рефлексії аж ніяк не повинні відволікати його, супер-піармена, електорального технолога, політіміджмейкера високого (як йому здавалось) класу, від процесу, який уже пішов… Так, він підпише для Мойсея цю маячню - план силового перевороту під назвою “Авґуст-Авґусто”, а там Мойсееві посіпаки вкупі з його шефом Кандидатом хай самі собі думають, як цей фрейм використовувати. Підпише, звичайно, не за так, а за північноамериканські зелені тугрики. Візьме він також участь у цьому спектаклі, що зветься “Зачарований лот”, а чому б ні? Адже це його робота - на виборах гроші заробляти. Але цього разу Юдко не буде таким дурним, аби не зіграти в подвійну гру. Досить він тоді, влітку, виявив шкідливий такий моралізм і не продав конкурентам Кандидата ідею операції “Михайло XVI”. У шляхетність зіграв… І втратив кілька тисяч уо. Все одно з того нічого не вийшло. Тому й змушений тепер Мойсей підсувати шефові ще одну містичну маячню. Цікаво, чи той вірить? Мабуть, не вірить, але заради влади готовий і в чорній месі взяти участь. Як також і він, Каріот Юдко, але не заради влади, а за… сам знаєш. Тому цього разу треба йти ва-банк і зривати грошей стільки, скільки лише можливо. А цікаво, скільки дадуть конкуренти за знимки Кандидата Канди-датовича, що бере участь - грає головну роль - у якомусь середньовічному ритуалі: опівночі на Софіївському майдані викликає духів, креслить магічні знаки, бурмотить закляття… Вся Україна зі сміху поляже! А за місяць з гаком і відповідно проголосує.

Каріот Юдко зайшов у фірмову крамницю на Хрещатику і вибрав собі автоматичний фотоапарат “Кодак” найменшого, який лиш був, розміру. Попросивши продавця заладувати плівку, він без вагань заплатив за покупку. Дорогою Юдко два рази заходив у невибагливі генделики, де випивав і заїдав - раз випив сто грамів горілки і з’їв канапку з шинкою, а другий раз розійшовся і випив сто п’ятдесят коньяку та з’їв канапку з червоною ікрою. Під вечір Юдко зайшов у штаб Кандидата, який він ніжно називав “Тераріумом”. Там уже все було готово до нічного дійства.

Вночі за десять хвилин до дванадцятої чи, як кажуть, і^ульової години на Софіївський майдан виїхав мікроавтобус “Мазда”, в якому сиділи: Мойсей, Кандидат з великим стародавнім мечем у руках, четверо асистентів (найдовіреніші працівники штабу) з великими восковими свічками в руках та Юдко, який вкотре перечитував сценарій ритуалу, - всі, крім Мойсея, що сидів за кермом, були одягнуті в довгі плащі синього кольору з жовтими хрестами.

По всьому периметру майдану на розумній відстані один від одного та від місця ритуалу проходжувались працівники штабу, які мали б пояснювати цікавим роззявам та міліцейським сержантам, що тут знімають кіно. Ось дозвіл…

Мойсей тихо під’їхав і зупинився десь посередині між воротами Софії та пам’ятником Богданові Хмельницькому.

- Десь тут!

Усі вийшли з авта.

- Так, Кар, ти віддай мені текст, а натомість візьми меч, - віддавав останні розпорядження Мойсей, - асистенти, приготуйте сірники і обережно тримайте свічки, ви, Кандидате Кандидатовичу, візьміть у руки раму з полотном…

- Що, що? - буркнув Кандидат.

- Так за сценарієм, - заспокоїв його Мойсей, - ось написано “медіум тримає в руках раму для картини з чистим полотном”. Не бійтесь, Кандидате Кандидатовичу!

- Я не за себе боюсь, Мойсею, - огризнувся Кандидат, - а за тебе, бо сам знаєш, що буде, якщо з цього нічого не вийде!

- Все буде о’кей, - весело відповів Мойсей, розмірковуючи, як буде за півгодини гасити перші, найлютіші напади Кандидатового гніву.

- Що ж, - урочисто сказав Мойсей, - за хвилину починайте, а я від’їду трохи.

Мойсей від’їхав аж до Михайлівського собору, вийшов з авта, запалив легке “Мальборо” і почав спостерігати за подіями на майдані. Він бачив, як Юдко щось креслив на бруківці, як

асистенти, вишикувавшись квадратом, запалили свічки, потім він бачив Кандидата, який з непокритою головою став у центр утвореної фігури, потім Мойсей бачив, як Юдко вимахує великим мечем з широкою Гардою, а за тим сталося щось незрозуміле. Всю групу на майдані огорнув якийсь сріблястий туман, що стовпом тягнувся до неба…

Через кілька хвилин Мойсей побачив у тому стані якісь спалахи, схожі на бліци фотоапарата, а потім туман спав.

У Мойсеїв бік біг переляканий Юдко, на ходу зриваючи з себе синій плащ, за ним гнався розлючений Кандидат з мечем у руці і гидко лаявся російським матом. За ними швидкою ходою йшли асистенти.

- Я ж тєбя, суку, зарежу, блядь! - ревів Кандидат.

- Це я для історії! Для історії хотів я, - верещав Юдко, підбігаючи до Мойсея і ховаючись за “Мазду”. Мойсей ледве зупинив Кандидата, який, бризкаючи слиною, прохрипів, показуючи мечем у бік Юдка:

- Ця сволоч фотографувала мене!

Підійшли асистенти, які принесли підібрані речі - свічки, Юдків плащ, розбитий фотоапарат із засвіченою плівкою та раму з полотном.

Мойсей поволі всіх заспокоїв, а потім узяв у руки раму. Волосся його стало сторч, він зблід, а борода заворушилась сама по собі: на полотні був портрет козака Мамая давньої малярської роботи.

- Спрацювало, - з жахом промовив Мойсей і, хоча й не був християнином, перехрестився.

і

122



В

се. Ритуал під назвою “Спочатку було слово” було успішно виконано, всесвіт запущено і Обрані Рухомі проводили прощальну вечірку перед тим, як розійтись кожен до своїх невідкладних справ. Зібрались вони в окремому кабінеті одного пристойного київського ресторану, замовили наїдки, напої і попросили офіціянтів більше їх не турбувати.

Завтра вони в європейських костюмах з відповідно оформленими паспортами відлетять з Києва, як пересічні іноземці, - магатма Миколай в Непал, Свамі Раджірамаян в Індію, Шарль Кастенко в Мексику, гіпі Джоні в північноамериканський штат Каліфорнію, чепець Ап-Ти-І-Цзи в Китай, старий Шон Макковині в Шотландію, шаман В.І.Олєнін чомусь не в Російську Федерацію, а теж в північноамериканський штат - Аляску, гакер Вася Макінтош мав якісь справи в Японії, а рабі Алеф Елохімович - в Багдаді, словом, усі покидали таку гостинну Україну, лише неофіт Клим Староігл залишався тут.

Але не тому брат Клим був героєм вечора і сидів у центрі стола, на почесному місці. Такої шани від своїх побратимів він зазнав через вирішальний вклад у справу відновлення руху всесвіту і реанімації часу.

Клим сидів дуже гордий і, розстебнувши аж три верхні гудзики джинсової сорочки, мимоволі раз по раз торкався пальцями бронзового амулета, що висів на його шиї на чорному шовковому шнурку.

Треба буде перечепити амулет на золотий ланцюжок, подумав Клим, так буде краще повертати його такій небайдужій Ірен.

- Неодмінно, брате Климе, перечепи амулет на золотий ланцюжок, - сказав аскетичний Ан, - високий зміст відповідної потребує форми. - Це так само гармонійно, як те, що я чарку горілки “Гетьман” заїдаю не лимоном і не маслиною, а шматочком будженого сала. - І китайський схимник зі смаком проілюстрував свою сентенцію.

Обрані весело засміялись і кожен у свою чергу почав демонструвати цей логічний ланцюг відповідности якісного змісту і вишуканої форми.

Вигадливий В.І.Олєнін випив горілки з перцем, а заїв таким же червоним, але великим фаршированим перцем.

Старий Шон налив собі гальбу пива і взяв до неї омара. Свамі стримано випив 25 гр. французького коньяку і з’їв 42 червоні ікринки. Рабі Алеф до експериментувань не вдався, а випив простої апельсинової горілки і з’їв шматок фаршированої щуки. Гіпі Джоні та гакер Вася формальними викрутасами теж не займались, а, випивши “по стограм”, їли курячий холодець з одного полумиска. Шарль Кастенко урочисто куштував усі грибні страви, що були на столі. Навіть поважний Миколай піддався загальному настрою і, як нащадок дуже давньої шляхти, церемонно випив келих шампанського і заїв шматочком ананаса. Клим Староігл втішався бургундським і майже нічого, крім артишоків, не їв.

Згадували пережите.

- Ми не наполягаємо, брате, - почав здалеку магатма Миколай, - твоя мудрість - це твоя мудрість, але, може, тепер, напередодні нашого прощання, ти поділишся з нами своїм ноу-гау, тобто новітньою окультною технологією, за якою ти прочитав цей складний напис на амулеті Рами, який, як відомо, змінюється кожну тисячу років. Хоча можеш не казати, ще раз кажу, ми не наполягаємо, але ж ми твої друзі, брате Климе!

- Братове! - розчулився Клим. - Та я б розповів, я би поділився з вами усім, що знаю, якби… якби сам щось знав!

Запала тяжка мовчанка.

- Ти жартуєш, брате, - холодно сказав Миколай.

- Та ні, - похнюпився Клим, - я не жартую. Якщо так, то мушу розповісти вам, як усе було. Отож, тоді, коли всі ми, високошановне товариство, наполегливо сканували чинний часо-просторовий континуум у пошуках Слова, я теж не стояв осторонь. Я ретельно сконцентрувався на амулеті Рами і вирушив проти течії часу, ретельно перевіряючи кожен напис, тим чи іншим чином матеріалізований на будь-якій площині ойкумени. Мушу зізнатись, що я трохи затримався в XVI столітті, де, як відомо, мешкає мій кармічний родич Климентій Зорекіл. Там я спостерігав один цікавий ритуал, в якому брав участь мій брат по кармі, до речі, то дійство відбувалось у цьому ж Місці Сили, тобто на Софіївському майдані. Нічого такого я там не прочитав, але мені запало в пам’ять ключове слово того ритуалу, ну, це саме Слово, яке ви вже знаєте. В трьох звукових іпостасях. Повернувшись, я мимоволі пробурмотів це слово, дивлячись на амулет, і - камінчик засвітився. Решту ви знаєте. До речі, якщо вже сповідатись, то мушу вам, братове, зізнатись: я порушив Правило Невтручання. Коли ми провели ритуал і промінь синього світла з камінчика, що в центрі амулета Рами, вдарив у небо, коли до початку відновлення руху простору і плину часу залишилось якихось кілька секунд, за земними вимірами, я відвернув лютого пса, який ось-ось мав вкусити малого хлопчика…

- Порушення Правил караються! - нервово сказав Ан.

- Я готовий нести кару, - смиренно промовив Клим.

- Кара за порушення Правил тобі, брате Климе, загрожує рік відлучення від Посвяти, - гнівно сказав Миколай, а потім уже м’якше додав: - Чи як, братове?

- Можна подарувати цей раз, - вигукнув ідею компромісу рабі Алеф.

- Можна, - погодився наґваль Кастенко.

- Чому б ні? - підтримав його старий Шон.

- Хай так, - кинув Свамі.

- Що ж, брате, - посміхнувся Миколай, - тобі прощається, але прийми попередження.

- Приймаю, братове, - покірно сказав Клим.

Забава тривала. Товариство налягало на спиртні напої і за кілька годин вечірка стала не такою церемонною, а перетворилась на веселу дружню пиятику.

Раптом магатма Миколай помітив, що троє його побратимів - рабі Алеф, гакер Вася та шаман В.І.Олєнін - тілами тут (п’ють, їдять, жартують), а їх астральні двійники геть відсутні.

Так, подумав Миколай, ще одні порушники.

Він вийшов у іноматеріяльний шар і побачив диво дивнеє! Астральні двійники вченого Алефа, прогресивного Васі та революційного Олєніна завзято створювали нову рельність - майстрували ідеальну Україну.

Над усією ідеальною Україною було безхмарне небо.

Лагідно дзюркотів Дніпр широкий.

Гомоніли степи.

Шуміли смереки в Карпатах.

Запорожці обирали кошового на Хортиці.

Хлібороби весело йшли за плугами, орючи свою нивку, не чужу.

Сталевари варили сталь, а шахтарі добували “чорне” золото.

В повітрі літали бджоли з хутірських пасік.

В повітрі також літали сріблясті літаки київського виробництва.

Як також по Чорному морі ходили білі пароплави миколаївського виробництва.

В Карпатських горах гострили топірці опришки.

В степ донецький вийшов хлопець молодий.

Лиманський Гайявата душив гроно винограду.

Чумаки везли сіль з Криму.

На космодромі, що у херсонських степах, приземлився космічний корабель у який повернувся з Марсу. Генерал Каденюк і члени екіпажу здорові й бадьорі. Через кілька місяців готові полетіти на Венеру.

У Львові шляхетні лицарі змагались на турнірі за омріяний приз - мережану хусточку і право поцілувати руку незрівнянної пані Аліни.

В Полтаві вєліколєпная Солоха вигравала конкурс краси.

Козацькі полковники Остап Бульбенко та Андрій Бульбенко вирушали зі своїми полками на Кубань - боронити кавказькі кордони Українського Королівства.

В Києві два вельми мудрі старці - міністр фінансів та голова Національного банку виконували ритуал зеленої магії, аби не впав і навіть не похитнувся курс гривні.

У волинських лісах знайшли гриба завбільшки, як старий Кайдаш у солом’яному брилі.

Лише горох того року в Україні…

Потужні вибухи почали немилосердно все це руйнувати. Магатма Миколай відновлював status quo. Він викликав окультні сили швидкого реагування, що мали у своєму розпорядженні енергетичну штурмову авіацію - гелікоптери та реактивні літаки і через десять хвилин, за земним обчисленням часу, на місці ідеальної України димілась випалена пустеля. Окультні поліцаї вели закованих у кайданки Алефа, Васю та товариша Олєніна.

Магатма Миколай у бойовому плямистому камуфляжі, перетягнутий реміняччям, сидів на розкладному стільчику в окопі, над яким було натягнуто маскувальну сітку.

Привели штрафників.

- Зізнавайтесь, ренегати, - суворо допитував магатма полонених, - за чиїм спонуканням ви пішли на таке злісне порушення Правила? Самого ворога Єдиносущого, чи його підступних слуг?

- Нам при арешті оголосили наші права, - понтувався товариш Олєнін, - ми маємо право мовчати, все нами сказане може бути використане проти нас.

- Це при арешті, дурню, - засміявся його поплічник Алеф, - а тепер ти на суді. Наш старший брат Миколай буде нас судити.

- А ви як думали, - скипів Миколай, - що будете безкарно порушувати Правила?! Кажіть насамперед, хто схилив вас до такої підлої дії, як втручання в Промисел?

- Ми самі, брате, - відповів Вася.

- Як самі? - не повірив вухам своїм Миколай.

- Піддались нападу гуманізму, тобто людинолюбства, - підтвердив Алеф, - дуже вже нам ця Україна та її народ сподобався. Хотіли допомогти цим бідолахам.

- А чи ви знаєте, що ТАКОЮ допомогою ви їм би лише зашкодили? Бо ж якщо самі не витворять собі ідеальну Україну, то все подароване іншими ніколи не поцінують. Мало того, ще ображені будуть на свого благодійника. Чи не знаєте, що не можна творити добро, коли тебе робити це ніхто не просить?

- Та ми це знали, - виправдовувався В.І.Олєнін, - але надто вже нам цей Київ, ця країна і ці люди сподобались - гарні. А так бідують.

- Хіба ти не знаєш, брате, чому люди бідують? - гримів Миколай.

- Та ми все знаємо, - похнюпився Олєнін, - але надто вже…

- Досить! - визвірився магатма Миколай, - ваше несанкціоноване творіння, як бачите, знищено, а вас кожного за пору

шення Правил владою, даною мені Єднносущнм, засуджую до року астральної в’язниці у одноосібній камері. Без права амністії!..

- А чого це, братове, Алеф, Вася та Олєнін нічого не п’ють, - весело поцікавився магатма Миколай, лукаво поглипаючи на своїх товаришів по прощальній вечірці у окремому кабінеті одного пристойного київського ресторану.

- Чому ж ні? - засміявся Алеф і налив собі бананової горілки.

- Як це не п’ємо? - вдавано обурився В.І.Олєнін і налив собі велику склянку молдавського вина.

- П’ємо, - підтвердив Вася і зробив великий ковток віскі.

Вечірка весело і гамірно тривала. Магатма Миколай вибрав

момент, коли решта на них не звертала уваги, спитав цю альтруїстичну трійцю - Алефа, Васю та Олєніна:

- А звідки ви взяли опис цієї ідеальної України?

- Та Вася в якомусь комп’ютері знайшов, - кинув Алеф.

- Коли шукали Слово, я обнишпорив усі комп’ютери ойкумени і знайшов це в одному “Пентіумі” десь на заході України, - підтвердив гакер Вася. Всі троє нервово засміялись і ще випили.



З

а сорок днів до виборів президента професійний технолог-піармен Клим Староігл самоусунувся від такої прибуткової справи, як виборча кампанія, і осів у своєму рідному місті, що на заході України. Щоправда, слід сказати, що “зістрибнув” він, попередньо заробивши трохи грошей. Дещицю. Тепер з почуттям погано прихованої гидливости Клим спостерігав за цими боями без правил, що вели в українському слоїку амбітні тарантули, фаланги, каракурти, скорпіони та інша політична живність. Хоча здогадувався, хто стане переможцем, проте з млявим інтересом (а раптом!) чекав на висліди цієї вовтузні. Намагався хоча б чимось себе захопити, аби не думати про… Бо свобода є свобода!

Коли він лише повернувся у місто, їх обох з Ірен підхопила така хвиля піднесення, яка мало не жбурнула його на матри-моніяльні скелі. Він уже було мало не погодився стати майбутнім батьком ще ненародженого герцога Шампіньйона, принаймні, не відмовився категорично. Ще трохи б - і… він майже втратив волю до опору… Але після тижня безпробудного кохання у Клима стався напад свободи. Не те щоби він втік від Ірен, але якось почав уникати її і довів справу до того, що вона гримнула на нього і сама змушена була піти… Не бачились вони уже другий тиждень.

Клим сидів у корчмі і маленькими порціями наливав у себе віскі “Балантайн”. Пити він не хотів, їсти теж, як також курити і взагалі. А що робити?

- О, кого я бачу! Скільки літ, скільки зим!? Якими судьбами? - почув він набір штампованих фраз і, не відводячи голови, зрозумів, що до нього звертається журналіст. Так і є, підійшов головний редактор газети “Припрутська правда” Нестор Паперовський.

- Що занесло столичного світського лева у нашу скромну провінцію? - фальшиво радіючи, спитав Нестор Клима. - Мабуть, невідкладні державні справи?!

- Які в дупі державні, - огризнувся Клим, - я женитись приїхав. Підсідай, Несторе.

- О, то я вітаю пана, - бадьоро заторохтів Нестор, - совет да любовь, як кажуть брати-москалі, а по-нашому…

- За здоров’я молодих! - буркнув Клим. - Давай вип’ємо, Несторе.

- Давай, - радісно верескнув Нестор, а потім відразу ж спохмурнів: - 3 цими грішми… - Він заклопотано почав нишпорити кишенями.

- Я виставляю, - заспокоїв його Клим, - хоча б тому, що я втік.

- Звідки втік? - співчутливо спитав Нестор.

- Мало не з весільного рушника, - криво посміхнувся Клим і всвердлив погляд свого чорного ока Несторови в горло, а правим синім лагідно глипнув на нього і спитав:

- Віскі п’єш?

Питання виявилось риторичним.

Після спожитку двох півлітрових плескатих з гарними етикетками пляшок “Балантайну” розмова Клима і Нестора набула важливої державної ваги.

- А якщо ні, - стурбовано допитувався Нестор.

- Таж кажу тобі, що так, - заспокоював його Клим.

- А раптом? - висловлював підступний сумнів Нестор.

- Це виключено, - вперто гнув своєї Клим.

- А коли цей об’єднається з тими? - висловлював малоймовірне припущення Нестор.

- Жодного сенсу у цьому альянсі нема, - роз’яснював Клим, - програють і ті, й цей…

Тому ніхто не зможе дорікнути Климови і Несторови в аполітичности або суспільній байдужости - ні, розмову вели справжні державні мужі, громадяни і патріоти.

- А ти знаєш, Климе, - тривожно сказав, перейшовши на шепіт, Нестор, - завтра розірветься бомба.

- Яка бомба? - здивувався Клим. - Ми ж не в Москві!

- Газетна бомба, - збуджено прошепотів Нестор, - сенсація! Велика політична сенсація, яка спричинить гучний скандал в Україні.

- Йди геть, - відмахнувся Клим.

- Слухай сюди, - нервово забелькотів Нестор, - виявляється, нинішній режим готував силовий переворот, що мав здійснитись дев’ятнадцятого серпня. Був детальний план, який склав один відомий київський політолог. І знаєш, що?

- Що? - байдуже спитав Клим.

- Завтра в моїй газеті буде надруковано цей план!

- Що, проблема з кросвордами? - знущально спитав Клим.

- Це буде бомба, - зігнорував репліку Нестор, - і не проста, а атомна! Заголовок на всю шпальту “Серпень минув без “августа”.

- А до чого тут “август”? - заворушився Клим.

- Так план перевороту називається - “Август-Августо” під авторством знаменитого політолога Каріота Юдка…

Клим зареготав. Він так сміявся, що аж впав зі стільця. Довго сміявся.

Нестор образився.

Клим, аби його перепросити, взяв пляшку київського “шампанського” і сказав примирливо:

- Цей план, Несторе, - велика фальшивка, лажа і провокація. Це я тобі можу сказати як такий, що має стосунок до його появи в Україні.

- А кому вигідно? - недовірливо спитав Нестор.

- А ти хіба не знаєш? - хитро перепитав його Клим.

- Та здогадатись неважко, - зітхнув Нестор, ні про що не здогадуючись.

- Тобі його підсунули, Несторе, - продовжував Клим, - аби “відмити” сенсацію. Є така технологія, знаєш, береться “деза”, запускається в якусь закордонну газету, а потім з посиланням уже на цей ЗМІ друкується по всіх газетах у вітчизні. Нібито: ми - що? Ми - нічого, ми прочитали це в якійсь “Кор’єрі…” чи “Фігаро”, ось самі дивіться. Цитуємо. Це саме робиться тепер з твоєю сенсацією: але позаяк організовувати “витік” за кордон довго і нудно, а 32 жовтня ось-ось настане, то в Києві вирішили, що роль якоїсь там “тайме” може зіграти й провінційна “Припрутська правда”. Зрозумів тепер свою роль?

Нестор протверезів.

- Газета вже в друкарні, - дерев’яним голосом сказав він. - Що робити? Зупинити чи хай іде?

- Сам вирішуй, - відповів Клим, - якщо ця фальшивка з’явиться в твоїй газеті, то я можу тобі гарантувати одне: славу. Не виключено, що й - посмертну. Іншими словами, галасу довкола твоєї “Правди” трохи здійметься, але подумай про 32 жовтня. Навіть я не можу на сто відсотків стверджувати, що вибори закінчаться саме так, а не інакше. А якщо не так? Уяви собі, як і перед ким ти будеш відповідати за цю провокацію, Несторе. Прорахуй майбутнє хоча б на місяць вперед і вирішуй.

- Прорахував! - вигукнув блідий, як його газета, Нестор і витягнув з кишені мобільний телефон.

- Вася, - схвильовано заговорив у мікрофон Нестор, - це Паперовський. Слухай мене уважно, газету зупиняємо, матеріал з четвертої і п’ятої сторінок знімається… Так! Директору друкарні скажи, що з мене за клопоти - файний могорич. Сторінки переробляй, кидай усе, що є в запасі: матеріали, фотографії, ліпи квіточку, рекламу, голу бабу, - все, що хочеш, лише аби того проклятого “Августа” не було!

Досхочу натішившись з цієї провінційної газетної вовтузні і заплативши за видовище Несторовим надмірним вживанням алкогольних напоїв, Клим почав збиратися. Він по Несторо-вому мобільнику викликав радіотаксі, а коли авто прибуло, завантажив у нього тіло самого Нестора Паперовського. Допровадивши Нестора до самого його помешкання, де здав особисто в руки рідній дружині пана головного редактора, Клим відправився й собі додому.

У своїй поштовій скриньці через круглі дірочки він побачив, що має кореспонденцію. Це був жовтий саморобний конверт без будь-яких написів. У помешканні Клим розпечатав його і витягнув таку ж жовту фотокартку. Радше, це звичайна “кода-ківська” світлина, але позаяк двоє з чотирьох людей на ній були одягнуті в жовте, та й стояли вони на тлі драпування такого ж кольору, то й виглядала ця картка жовтою.

У центрі на світлині з букетом жовтих троянд стояла… не може бути… та ні, це вона, Ірен Печеричівська де ла Шампіньйон у вишуканій весільній сукні, вельоні та довгих білих рукавичках. Поряд з нею жених - наляканий і зацькований Жанно Журавель у завеликому костюмі. З обох боків молодят -

вінчальні батьки: Валєра Гепкало у жовто-гірчичному костюмі та його хтива дружина в блискучій парчевій золотистій сукні…

На все приходить час розплати, зрозумів Клим. Крім того, він зрозумів, що у нього розпочинається нове життя… Але яке? Він уже знав, що у цьому місті йому залишатись не можна і почав обдумувати варіянти можливого нового повороту своєї долі.

Грошей трохи є, до того ж можна квартиру продати, тож якийсь час не конче шукати роботу. Головне - якомога швидше виїхати.

В Київ? Допоки той балаган електоральний триває, там можна собі хронічну ідіосинкразію на будь-яку піарівську працю заробити.

В Париж? Стати професійним михайлознавцем, досліджувати спадщину Мішеля Нострадамуса і відкрити кілька невідомих катренів, якщо… якщо в якійсь країні знову така жорстока виборча кампанія розпочнеться. Чому б, скажімо, тому середньовічному Михайлови-віщунови не побачити зі свого XVI століття, чим закінчаться вибори короля у далекій північній країні - Татарії, столицею якої є місто Москва?! Але це ще невідомо, чи будуть у тій Татарії “вибори короля”.

На Кавказ? Гм, добре було б, можна легку смерть знайти, але за кого воювати? Це вжене зовсім та війна, що тоді, коли з одного боку були борці за праведну справу, а з іншого - окупанти. Там усе перемішалось, а йти воювати без хоча б будь-яких ідейних мотивів - це ознака дуже поганого смаку.

На Балкани? А туди чого?

В Москву? До адмірала Розґіна. Гм… Але колобок не повертається.

Це ж треба! Кажуть, що земна куля велика, а сховатись чоловікови, який так послідовно шукає спокою, нема де. Тобто запхатись можна і в нору, викопану в якійсь покритій лісом горі, але чи знайде цей чоловік там спокій?

А якщо… Е, якби він не знав, що - далі, що - за цією межею, що - там. Але ж він знає, що ні спокою, ні забуття, ні звільнення ТАМ він не знайде. Навпаки, якщо він сам добровільно відправиться ТУДИ, то створить для себе багато нових неприємних проблем.

Клим сидів, думав, крутив у руках ту несподівану фотокартку і далі думав. Раптом він помітив, що на звороті карточки є

якийсь напис. Придивившись, він прочитав: “Це примірка. Вихід у люди - через тиждень”. Підпису не було, та й не треба, бо він впізнав почерк.

- Ах ти так! - закричав Клим. - Мало крівці моєї попила!? Горнятками!!! - Він люто почав рвати ту фотокартку, спочатку наполовину, потім на четвертину, за тим на восьмушку і так аж до таких маленьких клаптиків, які лише можна в руки взяти… Але на цьому Клим не зупинився, він зібрав усю ту січку з фотопаперу, склав її копичкою у попільницю і запалив. Фотопапір горіти не хотів, і Клим облив копичку спиртом. Матеріалізувалась метафора: горіло воно синім полум’ям.

Опівночі хтось подзвонив у двері. Вона, самовпевнено подумав Клим, вона, горличка сизокрила…

Але це був поштар, що розносить телеграми, з сумкою через плече.

- Пан Клим Староігл?

- Так.

- Це вам, - він подав Климови прямокутний шматок жовтуватого картону завбільшки, як звичайна візитівка. На ній Клим побачив букви такі ж, як на бронзовому амулеті, що його тепер носить ця кохана шантажистка Ірен. Але тепер уже Клим умів їх прочитати. Це була не телеграма, це була повістка.



Е

нергетична стріла влучила Климови під праву пахву в місце, незахищене обладунком, якраз тоді, коли він заносив меч над головою часоїдського витязя. Клим упав без пам’яти. Прийшов до тями він у польовому шпиталі і відразу почув дві новини - до речі, обидві добрі: рана його неважка, і битву вони виграли.

Через два кроки тіні місячного меридіана його виписали з шпиталю і повідомили, що на нього чекає командувач Силових Потуг усієї Аль-України генерал Дмитро Вишневецький.

- Тебе демобілізовано, воїне, - сказав йому генерал і міцно обняв.

- Я ще можу бути корисним, - підхоплений хвилею екзальтації, сказав Клим і стиснув руків’я великого меча, притороченого до шкіряного пояса, оббитого бронзовими бляшками.

* - Ми перемогли, воїне, - розчулений таким поривом Клима, схвильовано сказав генерал, - армію пожирачів часу, чи, як солдати їх називають, часоїдів, розбито. А вже справа поліцейських частин зачистити цю територію Аль-України від залишків їхніх деморалізованих загонів, які або будуть геть знищені, або відтиснуті у північні болота.

- Але ж є ще барвоїди, - вигукнув Клим, - тобто пожирачі кольорів. Це ж стільки ще треба воювати, аби й їх було вщент розбито?! Адже не менше, як третина Аль-України, захоплена цим агресором і виглядає, як чорно-біле кіно. Все пожерли. Навіть коричневе і бордове!

- Це вже не твоя турбота, воїне, - посміхнувся генерал, - ти виконав свій обов’язок. Ти прийшов за нашим покликом із України, мужньо воював, отримав поранення, тепер мусиш повертатись на свою землю. Ми не можемо зловживати допомогою з братньої нам України. Це наша принципова політика. Лише в критичних ситуаціях просимо допомоги. Повертайся. Уряд Аль-України тобі виносить подяку і нагороджує урядовою нагородою - Золотим Хрестом Бачення.

До намету генерала Вишневецького прискакав на вороному коні командувач Особливої штурмової армії генерал Юрій Тютюнник.

- Пане генерале, - звернувся він до Вишневецького, - ворожі клейноди привезли. Куди їх?

- Хай хлопці поскидають ось там в улоговину, - махнув золотим пірначем Вишневецький. - Потім заберемо в Київ для Параду Перемоги.

Аль-українські солдати накидали купу прапорів і штандартів ворожої часоїдської армії. Це в основному були фіолетові прапори із золотою емблемою Пожирачів Часу - колом, в яке вписане зображення людини з розведеними руками і ногами, головою вниз, до того ж крайні точки цієї оберненої людини сполучали лінії так, що виходила перевернута пентаграма. Частини часоїдської гвардії за емблему мали перевернутий, вписаний в коло, хрест.

- Дозвольте одне запитання, пане генерале, - звернувся Клим до Вишневецького, - а якими є прапори барвоїдів? І чи є у них взагалі якісь символи?

- Це дуже смішна історія, - відповів генерал, - у них є прапор, що складається з трьох рівновеликих горизонтальних смуг, але позаяк кольори вони самі давно вже з’їли, то ніхто вже не пам’ятає, якими були ці кольори. Зате у них є герб - чорна піраміда, вписана в коло, а те в свою чергу - в квадрат. Там, очевидно, теж було ще щось зображено, але пропало разом із зжертими барвами.

Здійнялася буря. Почав завивати сердитий вітер - такий сильний, що аж високі верби гнув додолу. На Дніпрі горами підіймались хвилі…

- Ходімо в намет, воїне, - запросив Клима генерал Вишневецький, - перечекаєш бурю, не будеш же ти вирушати у далеку дорогу в таку негоду.

Дорога не була далекою - аби повернутися в Україну з Аль-України, Климови треба було зробити лише одну дію - взяти дзеркало і зосередитись на своєму правому синьому оці, коли воно почне збільшуватись і збільшуватись і досягне всесвіту, безмежжя, - ввійти в той світ. Точно так, як він ввійшов у цей інший Всесвіт, де і є така войовнича Аль-Україна, - зосередившись на дзеркальному зображенні свого лівого чорного ока аж до його безмежного збільшення.

Але чому б не скористатися з генералової гостинности?..

Вони сиділи в наметі на зручних похідних стільчиках, пили якийсь незрозумілий Климови дуже збадьорюючий темно-синій напій і позирали в маленьке наметове віконце на бурю, що розігралась не на жарт. Клим побачив, як аль-українські солдати в цупких плащах з ковпаками кинули кілька важких колод на купу трофейних прапорів у ямі, бо вітер уже кілька з них, найлегших, підхопив і відніс кудись у степ.

- Пане генерале, - насмілився на ще одне запитання Клим, - звідки у вас такий оптимізм, адже Аль-Україна в кільці фронтів? Так, ви розбили часоїдів і відкинули їх на північ…

- МИ розбили, - поправив його генерал.

- Так, - ніяково посміхнувся Клим, - пожирачів часу знешкоджено.

- На якийсь час, - скаламбурив сумно генерал, - адже вони за п’ять-дев’ять періодів тіні місячного меридіану знову посунуть на Аль-Україну.

- Тим більше, пане генерале, - схвильовано промовив Клим, - тим більше це не повинно додавати оптимізму. На сході і на півдні товчуться пожирачі кольорів, тобто барвоїди, вони спустошили чи не третину вашої території. Нема надії на тривалий мир із південно-західними пожирачами простору. На що ви сподіваєтесь?

- На нову надтаємну диво-зброю! - засміявся генерал. - Як колись Адольф Гітлер у вашому світі!

- Та ви що?! - захоплено вигукнув Клим. - Якась бомба?

- Ні, воїне, - лукаво промовив генерал, - це енергетична силова дуга козака Мамая. Тобто концентрована воля нації, уособлена в матеріалізованому образі архетипічного героя. Для нас тепер це той самий козак Мамай, який стане карою немилосердною для усіх, хто зазіхає на соборну суверенну Аль-Україну, утворивши смертоносну дугу.

- Така собі китайська стіна, - кинув Клим.

- Ні, воїне Климе, - заперечив генерал, - тут різниця принципова: хінці у вашому світі відгороджувалсь від варварів більше в культурному сенсі, ніж мілітарному. Силова дуга козака Мамая - до речі, простягатись вона буде не по всьому периметру Аль-України, а охопить лише північний схід, цілком нешкідлива для будь-яких мирних, дружелюбних проникнень. Вона ушкоджуватиме лише мілітарного і ментального агресора!

- Але ж це все одно війна! - розпачливо вигукнув Клим. - Вічний бій!

- Поки точиться війна в Аль-Україні, - відповів генерал Вишневецький, мир і спокій у вашій Україні. Проте… - Генерал завагався, а потім рішуче сказав: - Я не знаю, скільки ми витримаємо. Я не знаю, що ви там собі думаєте! Цілком безвідповідально ставитесь до себе, до своєї Ук…

У намет вбіг ад’ютант.

- Пане генерале, до вас гості, командир союзників!

- Хай заходять швидше!

Увійшов офіцер у великому капелюсі з пір’ям, широкому плащі, чоботах з високими халявами, з шпагою на широкій ремінній портупеї.

- Прошу, прошу, пане капітане, сідайте, випийте кухоль синього клеру - чи, може, багрового?

- Е, що-небудь, - махнув рукою капітан, знімаючи плащ.

- Познайомтесь, - сказав генерал, - це воїн з України, лицар і майор КГБ, тобто Космічної гіперокультної безпеки, Клим Староігл. А це наш союзник, капітан мушкетерів, космоенерґетик і адепт Вищих Знань Мішель де Нотр-Дам.

Клим і капітан Мішель міцно потиснули один одному руки. Сіли. Випили ще синього клеру. Запала ніякова мовчанка.

- А може, по чарці багрового? - запропонував генерал.

- Можна, - погодився капітан мушкетерів, підкрутивши свій тоненький вус і підморгнувши Климови.

Генерал витягнув зі своєї похідної шкіряної валізи загорнуту в білий папір пляшку. Папір був конче необхідний, бо пляшка була дуже стара, запорошена і обліплена павутинням. Генерал сам дуже обережно відкоркував її і налив усім трьом по півкелиха густої, ледь прозорої темно-червоної рідини.

- За гармонію! - виголосив тост генерал.

- За гармонію між світами, - додав капітан.

- За гармонію між світами і людьми, - насмілився уточнити Клим, а коли вловив на собі здивовані погляди Вишневецького і де Нотр-Дама, поспіхом поправився: - Я хотів сказати: між мешканцями світів.

Випили.

Клим відчув, як його огортає тепла рубінова хвиля радости, йому захотілось любити усі-усі світи, усіх-усіх їх мешканців, а найбільше захотілось розмовляти.

- Дозвольте спитати вас, капітане, - ввічливо і надзвичайно дружелюбно промовив Клим, - чи ви маєте якийсь стосунок до Мішеля де Нотр-Дама - знаменитого французького астролога-провидця XVI століття? - І відразу додав: - Це на Землі.

- Маю таке ж відношення до віщуна Нострадамуса, - засміявся капітан, - як генерал Дмитро Вишневецький до козацького князя того ж століття Дмитра-Байди Вишневецького.

Клим не знав, що йому робити: чи перепитати цього веселого мушкетера, чи зробити вигляд, що він усе зрозумів, хоча не зрозумів нічого.

- Пан Клим, очевидно, щось хоче знати, - теж сміючись, сказав генерал капітанови.

- Хай запитує, - заохотив капітан і повернувся усім тілом до Клима: - Що б ви хотіли знати, майоре?

- В Україні за кілька тижнів прийдуть вибори президента, - перше, що спало на думку, спитав Клим. - Я здогадуюсь, але хочу знати достеменно - хто?

Капітан Мішель де Нотр-Дам простягнув руку в кут намету, і там утворився згусток сіро-молочного туману, потім туман розсіявся, і Клим побачив картинку: немолодий уже чоловік, пересічний на вигляд, але з жорстким поглядом, ледве приховуючи неймовірну втіху, розповідає журналістам про свою безсонну виборчу ніч.

- Я так і знав І - зітхнув Клим.

За віконцем намету і міцно запнутими дверима шаленіла буря. Ревів Дніпро…

Клим мусив збиратись у дорогу. Повертатись додому. На прощання він попросив де Нотр-Дама показати йому майбутнє України. Капітан показав. Клим вжахнувся…

Одне його могло втішити, хоча він не був упевнений, що це втіха, - в Україні від часу отримання ним повістки тиждень ще не минув.



М

инали дні… Але позаяк нічого в цих і тих світах не минає безслідно, то й дні, що вже минули, мусили десь опинятись. Але де? На початку часів Провідники Промислу хотіли просто спалювати минулі дні, як доктор Адольф непотрібних людей, у спеціальних печах, але згодом з’ясувалось, що серед них дуже багато святкових, визначних, пам’ятних, символічних, ювілейних та інших непересічних і нерядових днів. Так просто їх не позбавишся. Спробуй-но спалити в крематорії, скажімо, “1 Травня”, та ж важко навіть уявити, який ґвалт здійметься у Вищому й Середньому Світах, не кажучи вже про Нижній. Ба, навіть більше, саме у Нижньому Світі станеться такий лемент, що може призвести до масових заворушень, а це вже - загроза Сущому. Тому й було ухвалено створити для днів, що минули, такий собі пансіонат, де б вони спокійно і небідно існували аж до Скінчення Часів…

Усім стало добре.

В пансіонаті, де перебували минулі дні від Різдва Христового, панувала страшенна нерівноправність і дідівщина. Старші і значні дні немилосердно експлуатували молодих і пересічних. Але найбільше бундючились дні, що належали до так званої номенклатури, або еліти, як вони самі себе називали, - “1 січня”, “1 Травня”, “4 липня”, ще недавно в пишній фаворі був “7 листопада”, але згодом його відсунула від корита нова номенклатура, серед яких і “24 серпня 1991 року”. Ось він

походжає алеями в офіційному костюмі, справленому державним коштом, та вишиванці. Прогулюється після обіду.

Привезли новенького.

Зазвичай таки гоноровий день як “24 серпня 1991 року” не звертав уваги на дрібних сірих і незначних новеньких, але цей його зацікавив: надто вже екстравагантний, та й до того ж земляк, з України, - “32 жовтня 1999 року”.

- Доброго дня, колєґо, - привітався новоприбулий. - Чи можна вас дещо запитати?

За інших умов високопоставлений “24 серпня 1991 року” дав би прочуханки зухвальцеви - висварив та ще й покарав би “борзого салабона”. Але настрій у нього після гарного обіду був добрий, погода - не по-осінньому сонячна, та й дивак звертався неабиякий, майже гоголівський персонаж, мало не брат “32 мартобря”.

- Питай, чого ж, - поблажливо пирхнув “24 серпня 1991 року”.

- Ви тут давно мешкаєте? - простодушно спитав “32 жовтня 1999 року”. - Чи не могли б ви мені організувати маленьку екскурсію пансіонатом і розповісти, що до чого?

“24 серпня 1991 року” аж не спам’ятався від такого зухвальства - та я тебе, шмаркача такого… Але, трохи подумавши, він заспокоївся: по-перше, цей новенький нахаба не знає, з ким розмовляє, а по друге, якщо він такий зухвалий, то, очевидно, теж не рядовий день, а має якусь вагу. Може, в ієрархії денної номенклатури стоїть навіть вище за нього самого, хоча це вже зі сфери фантастики. Але цей абсурдний “32 жовтня 1999 року” і сам є фантастикою. Як би там не було, та з цим авантурником треба бути обережним.

- Що ж, колєґо, - стримано сказав “24 серпня 1991 року”, - я готовий вам надати цю дрібну послугу, але для того, аби не було якогось непорозуміння, я маю честь рекомендувати себе, - він виструнчився й урочисто виголосив: - Двадцять четверте серпня одна тисяча дев’ятсот дев’яносто першого року! Самі ж знаєте… який я є день!

- Тридцять друге жовтня, - байдужим голосом, ніяк не зреагувавши на такий запаморочливо високий ранг свого співрозмовника, промовив новенький, а після ніякової паузи додав: - Дев’яносто дев’ятого року…

- Одна тисяча дев’ятсот? - суворо спитав його “24 серпня 1991 року”.

- Тисяча дев’ятсот, - підтвердив “32 жовтня 1999 року”.

- Треба, колєґо, називати повне своє ім’я, - сказав “24 серпня 1991 року”, - бо якби я представився так, як ви щойно, то мене могли би сплутати з “24 серпня 91 року від Р.Х.”, а це простий, нешляхетний такий собі день. На відміну від мене!

“32 жовтня 1999 року” розуміюче мугикнув.

- Таким чином, колєґо, - бадьоро заторохтів “24 серпня 1991 року”, - ми вже розпочали нашу екскурсію цим благословенним Пансіонатом Днів, Минулих від Р.Х. Ви вже знаєте, як треба правильно називати своє ім’я, а тепер ходімо, пройдемось бережком нашої річки Дні-Пра.

Вони йшли вимощеним гранітними плитами надбережжям і “24 серпня 1991 року” розповідав “32 жовтня 1999 року” про їхніх колєґ, що траплялись їм назустріч.

- Оцей пенсіонер з орденськими колодками і безліччю алюмінієвих значків, - пояснював “24 серпня 1991 року” своєму екскурсантови, - це колишній можновладець і олігарх, а тепер майже бомж - “7 листопада 1917 року”. Подивіться, колєґо, який він старий, поношений, немічний і дуже верескливий, а ще зовсім недавно був такий молодий…

- І юний октябрь впєрєді, - буркнув “32 жовтня 1999 року”.

- Що? - спитав екскурсовод.

- Нічого.

- Тоді дивіться, колєґо, на цього інваліда в кривавих бинтах, це - “22 червня 1941 року”.

- Ровно в чєтирє часа, - знову кинув “32 жовтня 1999 року”.

“24 серпня 1991 року” не зрозумів і цієї репліки, але на всяк випадок підтвердив:

- Жахливий суб’єкт.

Назустріч їм ішов середньовічний день, дуже сумний, похнюплений, увесь у жалобному вбранні.

- Це хто? - спитав “32 жовтня 1999 року”. - Варфоломіївська ніч? Тобто день тієї ночі, чи як? - і весело засміявся зі свого каламбуру.

- Ні, колєґо, - скорботно прошепотів “24 серпня 1991 року”, - це інший день. Я не раджу вам з нього насміхатись, навпаки, краще нам підійти і віддати йому шану. Бо це ж “1 липня 1566 року” - день смерти самого Мішеля Нострадамуса. Ви знаєте, як його тут шанують?! Майже так, як особисто я - поета Шевченка. Тараса Григоровича.

Вони підійшли до жалобного дня, чемно привітались, поговорили, а потім усі троє присіли на поблизьку лавочку.

- А вас, колєґо, - звернувся “1 липня 1566 року” до “32 жовтня 1999 року”, - великий Нострадамус, для якого я так і не настав, бо помер він у ніч на мене, чомусь не згадував у своїх пророцтвах, проте виглядаєте ви на епохальну дату. Невже покійний Мішель міг не знати про вас?

- Річ у тім, колєґо, - відповів “32 жовтня 1999 року”, - що я так і не настав там! У тому світі, де наші колеги мають статус Сьогоднішніх. На мене з острахом чекали, мною лякали один одного політики, але я так і не настав. Я виявився паперовим тигром, - гірко промовив він і мало не заплакав, розгублено позираючи на своїх співрозмовників.

“24 серпня 1991 року”, почувши таке, аж посинів, а потім пожовтів від прикрощів - перед ким розпинався, пансіонат показував, екскурсію проводив?! Тьху! Він зневажливо глипнув на “32 жовтня 1999 року”, встав і сухим тоном проголосив:

- Мені дуже шкода, колеги, але я мушу вас покинути, маю офіційну зустріч з “28 червня 1996 року”. Бувайте.

І він ображеною ходою пішов у напрямку дорогої корчми “З ночі до ранку”.

- В гординю впадає, - сумно зітхнув “1 липня 1566 року”. - А ви, колєґо, не засмучуйтеся, ви теж маєте свою символічну значущість.

- Яку? - наївно спитав “32 жовтня 1999 року”.

- Ви ж символізуєте майбутнє, колєґо. Непізнане і незбагненне, таємниче і загадкове, моторошне і дивовижне. Ви - це знак епохи, про яку просвітлений Нострадамус, що не дожив до перших променів настання мене, писав:

Божественне Слово стане субстанцією.

Вбере в себе небо, землю, окультне золото з містичним молоком.

Тіло, душа, дух стануть всемогутніми,

Як під ногами, так і в небесах.

- Справді? - розчулився “32 жовтня 1999 року”.

- Отож, - відповів “1 липня 1566 року”.

Повз них пройшли два дні, які ліниво пересварювались між собою чужою, але зрозумілою “32 жовтня 1999 року” мовою.

- Невже росіяни? - здивовано подивився він на “1 липня 1566 року”.

- Так, - відповів той, - це два нерозлучні диваки, з яких весь пансіонат сміється, - “17 серпня 1998 року” і “17 серпня 1999 року”. Перший справді - значний і помітний день, він перевернув усю Росію, обвалив рубль і скинув уряд. А ось другий - претензійний невдаха, якому не дає спокою гучна слава його минулорічного попередника. Він ходить скрізь за “17 серпня 1998 року” і скиглить, що, мовляв, за інших умов МІГ БИ стати таким же, як той, - “чорним”, але для України. Він теревенить нісенітниці, про якийсь план “Август-Авґусто”, за яким ніби в Україні мало щось відбутись, якась провокація, а йому, “17 серпня 1999 року”, мала бути відведена головна роль. Насправді він проминув пересічним днем, але через хворобливі амбіції і неадекватне сприйняття дійсности докучає тепер елітарному “17 серпня 1998 року”: “А якби, колего, те, а якби, колего, се…”

Несподівано “1 липня 1566 року” замовк і, показуючи на галасливого розхристаного дня, що наближався до них, сказав:

- О, цей башибузук “20 квітня 1999 року” йде, даруйте, колего, але я краще відкланяюсь, не маю жодного бажання зустрічатися з цим харцизом…

- А що він?.. - встиг спитати “32 жовтня 1999 року”.

- Хуліган, мафійник, рекетник, до того ж упертий, як віслюк! - вже на ходу кинув “1 липня 1566 року”.

“20 квітня 1999 року”, вихиляючись по-блатному, підійшов до “32 жовтня 1999 року” і зневажливо процідив:

- Закурити є?

- Вибачте, колего, дуже шкодую, але я не палю, - чемно відповів “32 жовтня 1999 року”.

- А-а-а, - недобре засміявся “20 квітня 1999 року”, - та ти інтелігент!

- А що в цьому поганого?

- Як?! Ти ще смієш мене щось запитувати?! Та ти, пацан, не тямиш, з ким розмовляєш! Ти що, не знаєш, який я крутий? Та я, бляха, Всесвіт строїв! Я чисто весь рух там був зупинив!..

- Так це ви, колего, навесні нашого року такий ексцес влаштували?

- Ну ти в натурі муділа! Що з тобою робити?

- А чому взагалі ви мені тикаєте, я з вами віслюків не пас, - обурився “32 жовтня 1999 року”.

- Уб’ю, конкретно! - верескнув “20 квітня 1999 року” і накинувся на свого співрозмовника.

Почалась бійка.

Вони вовтузились сімнадцять хвилин, за земним годинником, і “32 жовтня 1999 року” переміг!

Він наступив на ушкодженого противника і йому нестерпно захотілось співати. Хоча глядачів довкола не було, “32 жовтня 1999 року” визнав за необхідне проголосити:

- Пісня переможця! Музика народна. Слова Мішеля Нострадамуса.

І в манері “реп” забубонів:

Мине октобер і мине новембер,

Будуть мінитись і змінюватись барви,

Буде звужуватись і розширюватись простір,

А Рутенія на берегах Бористена - буде…

І хоча “32 жовтня 1999 року” знав, що мелодія ця зовсім не народна, а слова не зовсім Нострадамуса, він все одно співав. Пісня ж бо переможця.

Червень-листопад, 1999