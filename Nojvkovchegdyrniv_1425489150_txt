Ноїв ковчег дурнів
Масляк Петро


                                                                                                             Я дурень сам – Петро Масляк
      Мені стукнуло 65 років і я вперше серйозно замислився над своїм і чужим життям. Був благословенний кінець травня. Моя улюблена пора року. І не тому, що я в ній народився 65 років тому. Зовсім ні. Щось таке зі мною трапилося, для мене не відоме і незрозуміле. Якийсь такий перелом. Щось дивне і невловимо внутрішньо глибоке опанувало мною. Його не можна описати словами, його можна лише відчувати.
      Уявляю підняті від здивування брови читачів: і оце цей дідусь лише в 65 років замислився над сенсом життя? А як він жив до того? Та людей ця проблема цікавить і хвилює вже зі шкільної лави. От чудасія! А ще професор і доктор наук. Ганьба. Не поспішайте з висновками. Для того, щоб ви на серйозному рівні розібралися з якоюсь проблемою ви повинні мати для цього певний і достатній масив інформації про неї, а по-друге, володіти якимось досвідом її вирішення. В 20 років ви скільки завгодно можете розмірковувати про сенс вашого життя, але у вас немає про це життя ні необхідної інформації, ні життєвого досвіду, як це життя ефективно організувати. Лише з набуттям знань про власне і чуже життя, в процесі багаторічного спілкування з людьми, протяжного життя у шлюбі, роботи в тій чи іншій організації чи установі ви можете отримати необхідний масив знань для того, щоб не лише зробити якісь висновки про власне життя-буття, але й порадити в цьому сенсі щось іншим. Звичайно, що специфіка життєвого досвіду людини  має тут дуже велике значення. І все інше, включаючи те, де ця людина народилася, виросла і прожила все своє життя теж необхідно враховувати.
      Тому мені, воленс-ноленс, треба тут дещо сказати  про себе. Не ради самореклами, а тому, що те, про що йтиметься далі, крім загальнолюдських порад, які знадобляться будь-кому, буде містити і специфічні поради, які стануть в нагоді лише певному колу людей. Це цілком закономірно, так як радити жити так як я фермеру чи водієві тролейбуса, або ж домогосподарці чи торговцю на ринку не має сенсу. В професійно-житейському розумінні, звичайно. Тому коротко про себе.
      Зі школи я мріяв стати науковцем. Любив історію і географію, але остання все ж перемогла. Тепер я розумію власний підсвідомий вибір. Все в цьому світі відбувається в двох вимірах – просторі і часі. Простір – це географія, час – історія. Недаремно відомий французький географ і за сумісництвом ідеолог анархізму Елізе Реклю писав, що історія – це географія в часі, а географія – історія в просторі. Але мене тоді полонив маловідомий вислів Наполеона: географія – це доля. І так заволодів моєю уявою, що я з невеликого полтавського курортного міста двічі їздив на республіканську олімпіаду юних географів-краєзнавців і навіть  переміг там. Переміг, отримав в нагороду фотоапарат і путівку до туристичного табору в Карпатах , а також  запрошення вступати до Київського державного університету імені Тараса Шевченка. 
     В далекому 1966 році я став студентом столичного університету, його географічного факультету. Обрав спеціальність економічна і соціальна географія, яка реально стала економічною, соціальною, політичною і в певній мірі екологічною географією. Така незвична універсальність обраного фаху стала мені в нагоді на все життя. Я вивчав всі основні сфери життя суспільства, але не глибоко. Мабуть недаремно один географ пожартував, що географія є поверховою наукою про поверхню Землі. Плюсом універсалізму завжди є можливість розвивати в собі притаманні людині універсальні здібності сприйняття життя, яке саме по собі є найуніверсальнішою річчю у світі. 
     В подальшому моя доля додала до цього універсалізму вже свою лепту. Після закінчення університету я працював 7 років у середній школі, де пройшов доволі суворе  випробування дітьми від шостого до одинадцятого класу. Потім поступив до аспірантури Академії наук, де займався в основному прикладними дослідженнями з територіальної організації машинобудування України. Місяцями «товкся» в Москві, збираючи в союзних машинобудівних міністерствах матеріал для кандидатської дисертації. Через сім років у 1984 році перейшов на роботу до рідної альма-матер, де працюю і донині. В період найбільшої скрути  в 90-х роках підпрацьовував в кількох економічних університетах, викладаючи розміщення продуктивних сил, регіональну і світову економіку, а також країнознавство. Декілька років очолював заснований мною відділ геополітики та геостратегії Національного науково-дослідного інституту українознавства. В 1993 році захистив докторську дисертацію на тему «Машинобудування в господарських комплексах: теорія і практика територіальної взаємодії». 
    Написав понад 500 наукових робіт (після 500-ї роботи втратив всякий інтерес до об лікування їх кількості), понад 200 публіцистичних статей (переважно геоекономічних, геополітичних і футуристичних), понад 10 романів (в основному в жанрі реалістичної фантастики). На всяких зустрічах мене просили навчити життю, особливо молодь. Я віджартовувався, що  й сам не знаю, як правильно жити, то чи маю я право вчити інших. Читайте мої романи, казав я студентам, там все є, навіть секс. Одна «педагогічна дама», доктор наук, яка все життя вчила молодь уму-розуму, переказала мені через знайомих, що вона ніколи не повірить, що така завжди серйозна, виважена і толерантна людина як я, могла написати в романах таку «порнуху». На це я завжди  відповідав, що  теж колись був молодим, навіть студентом, хоча в це нині, дивлячись на мене, важко повірити. Закохувався сам і в мене теж закохувалися, що є цілком природним і нормальним явищем. Жоден з класиків педагогічної науки ніколи не виступав проти кохання чи статевих відносин між чоловіками і жінками.
     Я одружений і прожив зі своєю дружиною вже майже 40 років. Не знаю, як їй вдавалося всі ці роки терпіти таку людину, як я, але факт залишається фактом. Хто їх розбере цих жінок. Я вже давно б забіг куди подалі, якби в мене була дружина з таким характером як у мене. Героїчна жінка з безмежним терпінням. У нас двоє дітей. Є вже і онуки. Тому вважаю, що саме прийшов той час, коли я, знахабнівши до краю, вирішив, що можу вчити жити інших. Хто хоче вчитися і кому це цікаво, а може й корисно. Тепер, коли до мене в черговий раз причепляться з вимогою, щоб я навчив їх тому, як стати таким, яким став я, чого я нікому не пораджу і не побажаю, з легким серцем відсилатиму всіх спраглих до цієї книжки.                
     То яким треба бути чи ким треба стати, щоб бути успішним і щасливим. Чи обов’язково успішна людина є щасливою? Звичайно, що ні. Тому ми розділимо цю книжку на два основних розділи. Перший буде називатися: як бути успішною людиною, другий – як стати щасливою людиною. Почнемо з першого.
Розділ І.
Як стати і бути успішною людиною
     Прочитавши відповідні книжки, які радять нам бути успішними, ми зі здивуванням прочитаємо, що для цього треба бути людиною сильною, розумною, вольовою, працьовитою, чесною та ще й вірити в Бога. І всі чомусь з цими твердженнями погоджуються. Мабуть виключно з чисто маразматичної так званої політкоректності. Однак, мій власний життєвий досвід всі ці твердження ставить під великий сумнів. За свій вже доволі поважний вік я зустрічав успішних людей, які були слабкими, нерозумними, безвольними, ледачими, безчесними та ще й атеїстами. Візьмемо для прикладу відомих всім в Україні персонажів з Верховної Ради чи уряду. Такої кількості наймерзенніших в усіх сенсах персонажів, які ніби в Кунсткамері зібралися на самій верхівці влади, тобто загальновизнаного символу життєвого успіху, ви не знайдете більше ніде.
     Думаю що і ви, озирнувшись довкола себе, теж можете таких людей виявити. Справа зовсім в іншому, успішною людиною, волею долі, може стати будь-хто, просто в людей сильних, вольових, розумних шансів стати успішними більше, ніж в інших. Це дійсно так. Але не варто забувати ще й про час, в якому ми живемо і який виставляє для людей життєві орієнтири. Цілком можливо що це час дурня, час збоченця, час ворога народу тощо. Саме таких, з дозволу сказати, персонажів, як і лайно, хвиля закономірно виносить на саму поверхню. Але такий життєвий успіх є відносним. Для ліквідації всього віджилого, складання на нього «розстрільних списків», весь непотріб має «засвітитися». А це можна зробити лише за умов, коли все віджиле і позавчорашнє буде сконцентроване в одному місці на поверхні і відділене від народної маси. Саме в такий час ми й живемо нині. Влада в Україні абсолютно відірвалася і реально відділилися від народу в будь-якому сенсі цього слова. 
     Давайте спробуємо розкласти все по полицях. Напевно всіх людей, за їх відношенням до життєвого успіху можна поділити на три групи: людей сильних, але до яких доля непривітна щодо життєвого успіху; людей цілеспрямованих на життєвий успіх незалежно від життєвих  обставин; людей слабких, але улюбленців долі. Однак, перш ніж говорити про речі конкретні, звернемо нашу увагу на речі загальні.
     Очевидно, що будь-яка людина містить в собі чотири сутності. Фізичну (тіло), інтелектуальну (мозок), емоційну (серце і нервову систему), духовну. Що таке наше тіло ми знаємо і відчуваємо. Фактично ми з вами протягом всього нашого життя найбільше турбуємося і піклуємося саме про своє тіло. Бережемо його, лікуємо, миємо, одягаємо, тренуємо тощо. Значно менше ми турбуємося про власний інтелектуальний розвиток, ще менше – про емоційний стан.  І нарешті, про це знає кожний, поклавши руку на серце, ми найменше переживаємо про свій душевний стан, головну іпостась, тобто сутність, основу людини, її безсмертну душу. У надлюдини майбутнього, якщо людство зможе зберегти свій рід на Землі, все буде навпаки. 
      Це не говорить про те, що люди майбутнього будуть якісь там нечупари, які не звертатимуть увагу на своє тіло. Просто будуть створені інтелектом і волею людини всі умови для підтримання людського тіла в потрібних кондиціях, а весь вивільнений час буде спрямований на розвиток душі, інтелекту і позитивних емоцій. 
      Весь свій інтелект, всю свою волю більшість людей спрямовує на досягнення життєвого успіху, який розглядається як створення якнайкомфортніших умов для існування нашого смертного тіла. Хіба не так? Ми не знаємо, навіщо живемо на цьому світі, навіщо заробляємо гроші, іноді мільярди доларів, які не здатні забрати з собою на той світ. Навіщо ж тоді так старатися? Невже нам не вистачить на життя одного мільйона чи десяти? Чому треба все більше і більше? В чому полягає мета такого життєвого успіху? Побудувати палац на тисячу кімнат в яких ми ніколи не будемо не те що жити, але й заходити до них? Покрити золотом підлогу в церкві? Купити патріарху годинник за 200 тисяч доларів? Чи може накупити золотих прикрас дружині в кількості, яку вона ніколи не встигне хоча б один раз вдягти на себе? Як там у нашого Вчителя і Пророка Тараса Шевченка.
Один у одного питаєм,
Нащо нас мати привела,
Чи для добра, чи то для зла?
Нащо живем, чого бажаєм?
І не дознавшись помираєм,
І покидаємо діла
     Ми помремо, нас поховають, тіло згниє, а з ним і мозок-інтелект та серце-емоції. Що ж тоді залишиться? Наші справи на Землі, посаджені дерева, побудовані споруди,  дороги, книжки, картини, кінофільми, діти, онуки і правнуки, а також втілена в них наша душа. Бо ніхто нам не скаже, в якій частині тіла вона гніздиться. Її там просто немає. Душа знаходиться з нами, але зовні нас. Вона є аурою навколо нас, нашою славою, яку ми створюємо власними вчинками, добро і зло, посіяне нами за нашого життєвого шляху. Основою останніх і є наше тіло, наш інтелект і наші емоції. Душа є своєрідною нематеріальною захисною оболонкою людини, яка нас оберігає або навпаки знищує. 
      Розмножуючись, народжуючи дітей, ми реінкарнуємо власне тіло, передаючи свої гени нащадкам. Не мертві воскресають тілесно, це неможливо, а живі, даючи потомство. Фізичні, інтелектуальні, емоційні страждання і переживання змінюють духовну оболонку людини. Фізичне, інтелектуальне і емоційне вдосконалення вдосконалює і нашу безсмертну душу. Після смерті тіла, інтелекту і емоцій людські душі зберігаються в своєрідному просторі-егрегорі, де вони вібрують у окремих частотах і ці сукупні прагнення передаються на певних хвилях, впливаючи на долю своїх тілесних нащадків, своєї країни і нації. Звідси походить і незрозуміле багатьом безсмертя України і української нації, яка пройшовши здавалося б нездоланні життєві обставини, тотальне винищення і голодомори знову відроджується до життя як птах Фенікс. 
       Успіх заради успіху нічого не дає душі. Він має сенс лише тоді, коли накопичені матеріальні багатства і блага успішна людина спрямовує для  добра і вдосконалення інших, з тих чи інших причин менш успішних людей.
       Раніше знання і емоції попередніх поколінь передавалися наступним лише невеликою кількістю обраних людей, тобто знання йшли від обраних до обраних. Після винайдення книгодрукування, а пізніше Інтернету вони стали доступними будь-кому, хто здатний їх осягнути і засвоїти. В цьому сенсі можна нагадати слова французького мислителя Рене Генона: «Якщо ідея істинна, вона належить всім, хто здатний її осягнути. Істинна ідея не може бути «новою», оскільки істина не є продуктом людського розуму. Вона існує незалежно від нас, і все. що ми повинні зробити, - це постаратися зрозуміти її». 
       Людський мозок не досконалий. Йому важко осмислити якусь цілісність. Нам набагато легше знайти сенс у тому, чого ми не бачимо. Ми істоти винятків, а не правил. Осмислення цього твердження дуже важливе для досягнення життєвого успіху в його нинішньому розумінні. 
       Ми бачимо недоліки в інших людей, але не бачимо їх очевидних переваг. В цьому ж контексті  ми не помічаємо своїх недоліків, так як не маємо жодної уяви про власну особу. Ми не знаємо можливостей і особливостей свого тіла, інтелекту, емоційної сфери і тим більше нічого не відаємо про власні душевні сили. Ще менше ми знаємо про це ж поєднання в інших людей. Тому нам ні з чим і ні з ким себе порівняти. Відсутня порівняльна база. Як же ми тоді можемо вдосконалюватися як особистості. Хіба що фрагментарно: тіло, мозок, емоції.             
       Від зачаття в тілі матері, а потім після народження в дитинстві і юності ми розвиваємося. Потім, протягом більшої частини життя, наше тіло деградує і старіє, а мозок і емоційна сфера накопичують життєву інформацію. Душа ж постійно накопичує гріхи, які руйнують мозок і спотворюють наші емоції. При цьому гріх це не порушення якихось релігійних чи правових приписів, які придумали одні люди для контролю над іншими, а зовсім інше. Гріх – це те, що несе в собі зло для себе і інших людей, суспільства в цілому. При цьому зло – категорія дуже відносна. Все, що йде від нашої волі – добро, все, що йде від чужої волі – зло. Тут ми вже нічого не вдіємо. Ми не здатні вибирати між добром і злом, ми вибираємо між злом більшим і злом меншим, так як не всесильні на цьому світі. Досягнути успіху на цьому світі – значить обрати для себе менше зло, залишивши іншим більше. 
       Давайте подивимося на долі найуспішніших, в його нинішньому розумінні, людей світу. Хтось каже, що це були найрозумніші люди, хтось заперечить, що вони отримали найякіснішу освіту, ще один буде переконувати нас, що вони мали залізну волю, будуть і такі, які в основу успішності покладуть допомогу родини. В принципі можна знайти безліч всіляких пояснень. Але головним з них є, на мою думку, те, що вони мали сміливість і навіть нахабство не маючи іноді здавалося ніяких для цього об’єктивних і суб’єктивних підстав стати успішними людьми. 
     Авраам Лінкольн мав страшенно сварливу дружину від якої він, людина, яка керувала великою державою і армією ховався, де тільки міг, місяцями не приходячи додому. Натоміть Президент Росії Борис Єльцин мав привітну і люблячу дружину, яка вміла прощати йому все. Здавалося б одному родина створювала всі передумови для того, щоб бути успішним. А іншому навпаки. Однак, і той і інший були успішними. За часів Радянського Союзу чисто випадково виявили керівника великого будівельного тресту, який зводив потужні промислові об’єкти в Сибіру, при цьому він не мав не те що будівельної освіти, але й навіть не закінчив середньої школи. Коли слідчі запитали цього чоловіка, як йому вдавалося керувати тисячами кваліфікованих будівельників, коли він нічого в будівництві не розумів, колишній управляючим трестом відповів, що він просто нічого не боявся. Нікого і нічого. А сидіти в президіях чи влаштовувати «розноси» своїм підлеглим може кожний. Для цього ніякої кваліфікації не потрібно.
      Ваша внутрішня сміливість і впевненість в собі – велика сила. Я думаю, що багато хто в цьому переконувався не раз. Одного разу мені треба було зайти до одного вченого-юриста, який в той час працював в Міністерстві внутрішніх справ. Я нерідко люблю ставити експерименти в повсякденному доволі одноманітному житті заради його пожвавлення. Йшов я до цього юриста з одним генералом, який будучи доктором військових наук у той час викладав в академії. У міністерстві тоді існувала строга пропускна система. Я був доволі елегантно вбраний і привітавшись нахабно посунув, не показуючи посвідчення чи перепустки, повз вартового. Той віддав мені честь і не зупинив. Генерал же почав щось пояснювати, показувати своє посвідчення і застряг на прохідній надовго. Моя впевненість в собі стала для мене перепусткою. Хочете бути успішним і пройти без перепустки до успіху, виховайте, випестуйте в собі таку впевненість і сміливість. Якщо, звичайно, вона не дана вам від природи. Ваша самовпевненість буде впливати на інших людей, відкриваючи вам всі двері в прямому і переносному розумінні цих слів.
      Природа вас не нагородила ні показною зовнішністю, ні зростом, ви лисий і шепелявий? Ви хотіли б завоювати серце найвродливішої дівчини, але розумієте, що вона вам не пара? Дурниці. Вперед і з піснею. Ваша біда не у вашій зовнішності, а у тому, що ви боїтеся до неї підійти, вважаєте, що вона ніколи не зможе вас щиро покохати. Ще більша дурниця. Жінки – дуже дивовижні створіння. Подивіться на більшість найпривабливіших красунчиків-акторів світового кіно. Чи багато серед них людей, щасливих у родинному житті? Ну, ну. Що, не знайшли таких взагалі? Чи може є один-два винятки? Подлубайтеся в Інтернеті, почитайте відповідну літературу. В той же час озирнувшись навколо себе ви знайдете цілком щасливих людей, яких здавалося б доля обділила всім. Хіба не так?
      Є чоловіки, які здатні щасливо жити у шлюбі практично з будь якою жінкою і є жінки, які здатні щасливо жити з будь-яким чоловіком. Ми так влаштовані, нам так легше жити, коли перекладаємо всі свої проблеми на когось чи на щось, робимо їх винними за власні негаразди. Ось якби не оце чи не отой, отоді б я зажив. Або якби не заважали оці «цапи», ото б я розвернувся. Але куди не кинь, скрізь клин. І чому ти мене так караєш, звертається людина не то до бога, не то до своєї «нещасливої» долі. Тобто, ми маємо на увазі, що наше щастя чи нещастя знаходиться десь зовні і від нас аж ніяк не залежить. Це ілюзія. Згадаємо, що ми з вами виділили чотири сутності людини: тіло, інтелект, емоції і душу. Якщо ми відійдемо від традиційного звинувачення всіх і вся у власних негараздах і станемо на позицію того, що наше щастя і нещастя залежить від нас самих і тому й знаходяться постійно з нами і в нас, то тоді, де вони гніздяться? В якій із чотирьох іпостасей – тілі, розумі, серці чи душі?
       Поставлене запитання не є легким для відповіді. Хіба вони всі не пов’язані між собою? Здорове тіло може дати нам відчуття повноти щастя і задоволення життям? Так. Хіба не є щастям так звана «м’язова ейфорія»? Я намагаюся багато рухатися. Використовую будь-яку можливість для того, щоб пройтися в швидкому темпі хоча б годину на день. І ось до віку 50 років і трохи за цей вік я нерідко ловив «м’язову ейфорію». Десь так хвилин через 45 після початку руху в гарний сонячний день я інколи відчував наплив такого раптового і здавалося б безпричинного щастя, що починав кричати від напливу приємних емоцій. Думаю, що мої студенти, якби побачили мене в той час, вирішили б, що в їхнього професора «поїхав дах». Знав я й одного чоловіка, в той час йому було за сорок, який майже весь час мугикав собі під ніс щось веселе. Одного дня я не витримав і будучи з ним наодинці прямо спитав, чому він увесь час щось наспівує? Це звичка чи внутрішня потреба? І ось ця людина, як то кажуть простий учитель фізкультури з провінційної школи раптом сказав мені, що відчуває дуже часто, майже постійно якесь таке внутрішнє щастя, що не здатен його описати словами. Йому  нерідко хотілося б кричати від щастя і він з останніх сил намагається цього не робити. Саме постійне тихеньке наспівування і дає йому розрядитися він напливу щастя. Інакше йому приходилося б через певний період робити якісь такі незвичні вчинки, які  дискредитували б його як людину солідну, у віці і педагога.
       Ця людина була зовсім бідною матеріально. Дружина його продавала газети в кіоску. Його платня вчителя фізкультури була мізерною. Він ніде не підробляв. Мав двох уже дорослих доньок і маленьку хатку на околиці невеликого міста. Його колега, мав набагато більше, так як мав сина бізнесмена, який йому допомагав, але був глибоко невдоволений своїм життям і тому нещасливий. Він не співав, а майже гарчав на всіх, в тому числі й на своїх учнів. Потім я довідався, що цей щасливий учитель черпав своє щастя у «м’язовій ейфорії», постійно тренуючись і «качаючись». Таким чином, тіло людини може стати однією з причин її щастя, але десь після 50-ти років, зі значними відхиленнями переважно в бік молодшого віку це щастя закінчується.
      Чи може стати джерелом людського щастя розум або інтелект? Чи можна шляхом хоча б елементарних інтелектуальних вправ досягти стану нірвани? Розумові вправи, відкриття, досягнення інтелектуального успіху, навіть просте тактичне проникнення в сутність якоїсь проблеми чи події може принести людині короткотермінове задоволення чи навіть щастя. Ваше відкриття дало людству можливість позбавитися від якоїсь хвороби чи економічної проблеми. І все це завдяки вашому непересічному розуму. І не вірте тим людям, які кажуть, що такі моменти не приносять їм задоволення. Всі вчені – від чудака математика Гілберта до психолога Фрейда раділи своїм відкриттям і опублікованим книгам. І це не залежно від того, мислили вони поверхнево, чи глибинно.
     Звичайно, що різний тип мислення передбачає і різний тип «інтелектуального щастя». щастя теж може бути поверхневим і глибинним. Скажімо той же німецький математик Гілберт, не зважаючи на його «вредний» характер був людиною внутрішньо глибоко щасливою. Більшість людей мислить «по поверхні». Тому для них, я беру й себе, тому скажу «нас», завжди все зрозуміло. Ми не живемо за девізом Френка Герберта: коли нам здається, що ми щось знаємо, то це саме той момент, коли треба приглянутьсь якомога глибше. Гілберт залишив після смерті декілька задач, які не розв’язані й донині. Фактично вони є нагадуванням людству, про характер його мислення, а відповідно і «інтелектуального щастя». Гілберт вів семінар в університеті на який приходили в основному його аспіранти. На кожному семінарі хтось з його учнів робив доповідь на якусь тему. Потім йшло обговорення. Всім учням Гілберта дуже швидко все ставало ясно, але не самому вчителю. Він намагався добратися до самої сутності проблеми. Всім ставало дуже нудно. Що ж тут товкти воду в ступі, коли і так все зрозуміло. Врешті-решт домовилися, що після доповіді і формального обговорення всі розходяться, а Гілберт з доповідачем залишаються «товкти воду в ступі». Внутрішню свободу і щастя Гілберта не могли знищити навіть нацисти. Гілберт був німцем, арійцем і його гітлерівці не займали, не зважаючи на його відношення до тодішньої влади в Німеччині. Не відомо, як його умовили виступити на з’їзді Націонал-соціалістичної робітничої партії. До речі, не правої, як у нас прийнято її називати, а абсолютно лівої партії, де навіть усі зверталися один до одного, як і комуністи, «товариш». Гілберт вийшов на трибуну з папкою Розкрив її і зачитав текст. «Кажуть, що націонал-соціалізм і математика дві ворожі ідеологічні течії. Брехня. Просто вони нічого спільного одна з одною не мають». Закрив папку і зійшов з трибуни. 
      Серце, наші емоції, нервова система теж можуть бути причиною нашого щастя.  Точніше гостроти і протяжності відчуття нами радості від м’язової чи інтелектуальної ейфорії. В залежності від типу нашої нервової системи ми можемо акцентувати і пролонгувати нашу увагу на  щасливих епізодах нашого життя. Взагалі,  нервова система і пам’ять в більшості людей влаштовані так, що намагаються забути нещасливі і ганебні епізоди нашого життя і зберегти в собі щасливі і солодкі періоди. Так звані «прості люди» нерідко кажуть, що вони пішли на той чи інший крок заради досягнення тілесного, інтелектуального чи емоційного задоволення, які пов’язані між собою, щоб було що згадати. 
     Розум, пам'ять тісно пов’язані з нашими емоціями. Людині повідомляють якусь трагічну звістку і вона починає кричати, плакати, хоча безпосередньо на місці цих подій не була. Вони можуть бути віддалені від неї і в просторі, і часі. А ось вам повідомили, що ваш номер щасливий, ви зірвали джекпот і  виграли декілька мільйонів. Грошей у вас в руках немає, але усвідомлення власної удачі дає вам могутній приплив щастя і ви волаєте від напливу позитивних емоцій. 
     Хіба ми з вами ніколи не зустрічали людей, які були тактично чи стратегічно емоційно піднесені. Іноді з найпростіших причин, на які інші люди ніколи б не звернули увагу. Такі люди здатні постійно влаштовувати собі свято лише тому, що їхня емоційна сфера без такого штучного допінгу ніби вмирає. Одному для такого відчуття свята достатньо випити пива перед футболом, а іншому подавай усвідомлення того, що зло врешті-решт буде покарано. Скажімо, колишній киянин, а потім відомий французький мислитель ХХ століття Жак Бержьє, знаходив емоційне щастя у непохитній впевненості, що справдяться його слова, висловлені в опублікованій разом з Луї Повелем книзі «Ранок магів»: «Сучасна цивілізація – це несформульована угода можновладців, спрямована на задоволення їх претензій. Проте ця угода дійсна лише доти, доки не буде укладена нова, щоб здерти з них шкіру». 
       Особисто я вважаю, що щастя і нещастя людини за великим рахунком криються в душі людини, тобто мінливому поєднанні «спрямованого в довкілля» поєднання її тілесної, інтелектуальної і емоційної енергії. До часу вони сплять в нас. Їх можна розбудити не тільки зовнішніми впливами, але й цілеспрямованою внутрішньою дією індивіда. Гармонійне поєднання м’язової, інтелектуальної і емоційної ейфорії в одне ціле й створює внутрішнє щастя людини, яке вже тоді їй практично не належить і яке людина випромінює назовні у вигляді певної щасливої аури. Саме тоді, внутрішньо щасливий правитель робить щасливою всю країну чи внутрішньо щасливий чоловік чи дружина робить щасливою свою родину. 
      Озирнувшись довкола себе ви, напевно, знайдете теж такі приклади, коли внутрішньо щасливі чи нещасливі люди «сіють» щастя чи нещастя довкола себе. Подивившись на приклади з історії ми в цьому зможемо переконатися. Надзвичайно внутрішньо нещасний Сталін зробив нещасною всю країну, якою він керував. Це мабуть взагалі найяскравіший приклад в історії того, як одна людина створювала навколо себе неймовірно сильну ауру нещастя, яке поширювалося не лише на його близьких чи оточення, але й на всю країну. Так само, хоча і меншій мірі, поширював власну недолю на всю державу і Гітлер. Ця з самого дитинства внутрішньо нещасна людина довела до загибелі країну, якою керувала. Щоб він не робив, врешті-решт спочатку стратегічно, а потім вже й тактично перетворювалося на нещастя. Муамар Каддафі і Саддам Хусейн теж з самого дитинства несли в собі внутрішнє нещастя. Ці дві глибоко трагічні постаті, внесли своїми діями, які випливали з їх перманентного внутрішнього стану, в історію Лівії і Іраку своє внутрішнє нещастя, яке окошилося на громадянах їх країн.
       Щастя і нещастя великих людей не є лише їхнім надбанням. Я не знаю, чи є в історії ХХ і ХХІ століть внутрішньо щасливіша політична постать, за лідера Сінгапуру Лі Кван Ю. Взявши в управління найкорумпованішу і одну з найбідніших держав світу він спромігся перетворити її на фактично позбавлену корупції найбагатшу країну Азії. Ця держава реально позбавлена будь-яких ресурсів власного розвитку. За винятком сприятливого географічного положення. В 1965 році, коли країна стала незалежною, більша частина її населення була глибоко нещасною і вважала, що їхня країна не протримається й півроку. Однак до влади прийшла не просто освічена, чесна і сильна людина, але й людина щаслива. Не тільки у власному подружньому житті чи чомусь іншому. Лі Кван Ю яскраве свідчення того, коли глибоке внутрішнє щастя людини екстраполюється в щастя цілого народу. 
      Кажуть, якщо ти не будеш цікавитися війною, то війна зацікавиться тобою. Перефразовуючи написане вище можна стверджувати: якщо ми не будемо цікавитися щастям, то нами зацікавиться нещастя. Ще кажуть, якщо ти хочеш виглядати на всі сто, то для цього треба докладати зусилля, а для того, щоб виглядати погано, ніяких зусиль докладати не треба. Так само для того, щоб бути щасливим теж треба докладати зусилля, але для того, щоб бути нещасним ніяких зусиль не потрібно. Щастя в спрямуванні до щастя, нещастя - в часі. Отже, якщо хочеш бути щасливим – будь ним.
     Головне, що буквально з’їдає людину і не дає їй бути щасливим - постійні турботи і переживання про несуттєве в житті і маніакальне намагання змінити те, чого вона змінити не може. Можна бути щасливим і успішним двірником і нещасним і неуспішним президентом, шейхом чи імператором. Перший може успішно змінити життя сотень людей на краще, просто добре вичистивши доріжки перед будинком від снігу і криги. Такого завжди усміхненого, веселого і задоволеного двірника я зустрічаю біля одного будинку на вулиці Васильківській, де завжди чисто і ніколи не слизько. Я не знаю, як йому вдається це робити і не почати ненавидіти наших людей, які кидають собі під ноги сміття. Але в нього це виходить. І знаю нещасних президентів, далеко ходити не треба, які не можуть, чи то не здатні повернути життя на краще громадян своєї країни. При цьому мільйони його співгромадян посилають йому прокльони і були б щасливими, якби він помер найжахливішою смертю. І який би ти товстошкірий не був, прокляття мільйонів людей рано чи пізно ляжуть не підйомним вантажем на тебе і твою родину.
     Проблеми відомого французького кіноактора Жерара Дерадьє, який вирішив змінити французьке громадянство на бельгійське і переселитися до Бельгії з метою уникнення надто високих податків можуть викликати в когось саркастичну посмішку, мовляв, «з жиру біситься». Однак ми не знаємо, які переживання змусили цю людину покинути батьківщину, де він провів все своє життя і зажив світової слави. Не думаю, що їх можна назвати щасливими. Навряд чи Жерара Депардьє можна назвати щасливою людиною
     Один з відомих британських письменників ХХ століття Алф Вайт, більш знаний під псевдонімом Геріот, заробив багато мільйонів фунтів стерлінгів від продажу своїх бестселерів в усьому світі. Він майже все своє життя пропрацював нікому не відомим ветеринарним лікарем в Північній Англії. Вайт був дуже внутрішньо щасливою людиною, який своїм щастям щедро ділився з іншими. Любив свою роботу, мав вірну і віддану дружину, гарних дітей, повагу серед людей, професійний успіх. Вдома після роботи він розповідав дружині різні цікаві історії, які траплялися в його лікарській практиці. Одного разу дружина порадила йому записувати ці історії у вигляді оповідань. Врешті-решт Алф так і зробив. Потім послав свої оповідки до декількох видавництв. Невдовзі всі вони повернулися назад з відмовою в опублікуванні. П’ятдесятирічний ветеринар поклав рукопис до шухляди і забув про нього. Там його, витираючи пил, і знайшла дружина. Прочитавши рукопис, вона просто закохалася в героїв оповідань свого чоловіка. Потім дружина сільського ветеринара звернулася до літературних агентів, які «розкручують» молодих письменників і невдовзі ці оповідання вийшли окремою книгою тиражем 1500 примірників. Продавалися вони мляво. За рік не встигли реалізувати навіть такий невеликий тираж.
      Пройшов час і книга Вайта, видана під псевдонімом Геріот, потрапила до США. Протягом трьох тижнів було продано 650 тис. примірників. Потім рахунок пішов на мільйони. Книгу стали перекладати на багато мов і видавати по всьому світу. Вайт-Геріот одного дня прокинувся мільйонером. З усього світу йому постійно надходили великі гонорари. Але до влади у Великій Британії прийшли лейбористи і обіклали 83% податком великі прибутки. 
       Спочатку Геріоти вчинили точно так як і Жерар Депардьє – покинули Батьківщину і переселилися до іншої країни. Однак потім дружина Геріота, мудра жінка, сказала своєму чоловікові:  ми  були так щасливі в Англії, віддай їм гроші і повернемося додому. Нам з головою вистачить для заможного життя наших 17 відсотків. І вони повернулися до Великої Британії і знову зажили щасливо і радісно. 
     Виявилося, що щастя не в грошах, а в них самих і в їхній батьківщині, а на чужині вони вже не могли залишатися самими собою, тобто щасливими. На чужині Вайти зберегли десятки мільйонів доларів, але втратили щастя. Коли було прийнято  рішення віддати гроші подружжя вже ні про що більше не турбувалося і відновило свій щасливий статус. Той статус, який у них був ще до того, як вони стали мільйонерами. Якби ці люди не були внутрішньо щасливими і не розуміли причини свого щастя, втрата такої величезної суми грошей перетворила б їхнє життя і життя їхніх близьких на пекло.     
      Змирись з тим, що ти не можеш змінити і разом з тим  ніколи не погоджуйся терпіти те, що залежить від твоє волі і що ти вважаєш неправильним і несправедливим. Лише тоді ти станеш щасливим.
    Далі Геріот став знаменитим і до його скромного будинку в провінційному містечку в Йоркширі щодня вишиковувалася велика черга туристів з усього світу, які пристрасно бажали отримати підпис автора на куплених ними його книжках. Так тривало декілька років. Подружжя купалося в промінні слави, поки не зрозуміло, що слава щастя не дає. Почала відмовляти рука, яка підписала сотні тисяч книжок, родина не належала собі, приймаючи тисячі і тисячі гостей. І Геріот з дружиною зробили  другий крок  повернення до щасливого статусу. Вони переїхали в одне із чисельних сусідніх містечок, строго заборонивши власному літературному агенту  давати комусь їх адресу. Приклад Геріотів є ще одним підтвердженням того, що ні гроші, ні слава, ні влада не роблять людину щасливою. 
      При всіх загальних поняттях про щастя в різних людей і народів, у кожної окремої людини, кожної нації є власне розуміння щастя, правди і справедливості. Одній людині достатньо особистого щастя, а інша переймається щастям всього людства - не більше і не менше. Хтось знаходиться посередині і хотів би для початку чи прикладу зробити щасливою свою країну. При всьому багатоманітті людських доль у світі існують країни щасливі і нещасні. В наш час в Інтернеті навіть щорічно оголошують список держав, де люди почувають себе щасливими і впевненими у власному майбутньому і країни, громадяни яких почуваються глибоко стурбованими, стривоженими,  нещасними.
       При цьому даний рейтинг країн за рівнем щастя їх громадян і опитування людей дали аналітикам розуміння того, що щасливою є та людина і та країна, які можуть бути самі собою. Якщо людина має можливість розкрити закладені в ній від природі можливості і таланти, якщо в державі створена ситуація, яка дозволяє це зробити максимальній кількості людей, за словами Григорія Сковороди «щасливі там люди, блаженна сторона». Однак проблемою кожної країни і кожної людини є не тільки створення відповідного щасливого клімату, але й набуття знань про те, що ти можеш як людина і що може твоя батьківщина як держава на світовій арені. Найважче зрозуміти свою місію на землі. Одним словом: «нащо живем, чого бажаєм».
     Україна і українці нещасливі не тому, що матеріально бідні, справа зовсім в іншому. Неукраїнська влада, представлена «інородцями» не дає нації розкрити своє глибоко приховане внутрішнє національне щастя. «Інородці» в Україні, знаходячись в інонаціональному оточенні є глибоко нещасними людьми, так як вони не хочуть виїжджати з України на історичну батьківщину і разом з тим не можуть стати українцями. Таке протиріччя робить їх дуже внутрішньо нещасними. Захопивши владу в Україні вони неминуче роблять нещасною всю державу.   
     Навіть у принципі ми не зможемо дати поради як жити щасливо кожній людині зокрема, якщо не окреслимо територію щастя хоча б загальнодержавного. Чи може бути щасливою людина в державі, де панує загальне нещастя. Людина суспільна істота і їй надзвичайно важливо, як її особисте відчуття щастя резонує з щастям інших людей і суспільства в цілому. Коли тебе оточують бідні, дезорієнтовані, стурбовані, стривожені, глибоко нещасні люди особисте щастя чесній людині здається чимось гріховним, недозволеним, несправжнім.
     Таким чином, якщо ми хочемо бути щасливими в Україні, треба створити в ній таку ситуацію, коли пізнати себе зможе не лише кожен її громадянин, але й українська нація в цілому. Потім українці, як переважаюча нація, перекажуть власне щастя на всіх громадян держави, будь-якої національності.  Україна як держава теж має зрозуміти свій шлях у цьому світі, власну місію. Зрозуміти, усвідомити і почати її виконувати і реалізувати. І щастя не залежить на пряму від рівня багатства країни і її громадян. Це теж яскраво показало опитування відчуття щастя в різних країна. До найщасливіших держав потрапили не лише в цілому багаті країни, але й матеріально бідні. 
     Більшість людей, відчуваючи нещасне суспільне середовище, не знають, як ситуацію поміняти на краще в своїй країні і тому йдуть шляхом найменшого опору, тобто намагаються виїхати до інших, щасливіших держав. І приносять відчуття власного нещастя до цих країн. Мабуть це одна із причин того, що з кожним роком знижується рівень щастя в таких країнах як США і країни Євросоюзу, які заполонили емігранти з нещасливих країн. Немало багатих людей покидають  Україну саме тому, що їхня особиста успішність і щастя входять в дисонанс з загальною неуспішністю і нещасливістю населення країни.
    Людське життя в цілому нагадує рух по лабіринту. Людина блукає в ньому в пошуках власної внутрішньої сутності, тобто пошуках щастя. Знайти вихід з лабіринту під силу лише тому, хто володіє клубком ниток Аріадни, тобто знаннями не лише про власну сутність, але й про шляхи її розкриття в суспільстві. Той хто досягає самого центру лабіринту і виходить назад отримує просвітлення і одкровення і здатен по поверненню стати ідеологом життя і відкривати людям шлях до щастя. 
     Багато хто вважає, що життя людини, як і буття країни наперед визначені. В цілому і для більшості людей це дійсно так. Однак багато хто здатен оволодіти не стільки фактами, скільки принципами. Знання деяких принципів легко компенсує незнання деяких фактів, казав Гельвецій. Як має бути, так воно насправді й є. Якщо вам відомі принципи досягнення щастя, то вам залишається лише йти в потрібному напрямку.
      Для того, щоб суспільство стало щасливим, в ньому має сформуватися критична маса щасливих людей. Щастя, як і нещастя дуже «заразні» речі. Щасливі люди – обрані люди. Вони випромінюють щастя, заряджаючи ним все суспільство.                
                     
Розділ ІІ.

Що робить людину нещасливою?

     Люди містичного складу розуму вважають, що перші 20 років людині дано для навчання, наступні 20 років для продовження роду, і ще 20 років для внутрішнього самовдосконалення і підготовки до смерті. При цьому деякі езотеричні вчення проповідують, що на небо потраплять лише ті праведники, які не мають дітей. Той хто дав потомство приречений на вічну реінкарнацію в своїх нащадках. Дехто вважає, що безсмертна душа людини поселяється в новому тілі, несучи в собі всі попередні гріхи. Звідси, мовляв, і походять страшні хвороби, інвалідність, різноманітні нещастя, які обсідають здавалося б невинних людей. 
     Разом з тим, людина і без будь-якої езотерики, просто власними нерозумними, невиваженими, чисто емоційно-розумово-тілесними вчинками постійно руйнує свої душевні підвалини. Чим більше вони руйнуються, тим слабкішою стає духовне поле людини, яке відіграє роль своєрідного бронежилета, що захищає наше тіло, наш розум, наші емоції. Душа наша є своєрідним контейнером нашої індивідуальності. І ми цю індивідуальність постійно руйнуємо, так як повинні жити не так, як нам призначено долею, а так, «як усі». А жити як усі, це значить страждати від всіх стародавніх гріхів людства – заздрощів, гордині, лінощів, гніву, жадібності, похоті, ненажерливості.  

Заздрощі

     Заздрість і ревність чи не найбільше притягають до людини нещастя. Заздрість з’їдає душу людини, не дає їй спокійно жити, примушує до найбезглуздіших вчинків. Не оминає вона і людей знаменитих. В той час кожному здавалося  б мало бути зрозумілим, що на світі не існує і ніколи не існувало людини, якій варто було б заздрити. Заздрити багатству? Все одно на той світ ніхто ні гривні, ні долара, ні шекеля не забере. Розумні люди все нажите віддають на благочинність, нічого не лишаючи дітям. Останні мають набути все своїми руками і розумом, інакше не будуть цінити отриманого даром і проклинатимуть батьків, які їм залишили мало. А мало буде завжди, хай навіть мільярди доларів.
     Джон Стюарт Мілль з приводу заздрощів висловився доволі точно: люди не хочуть бути багатими; люди хочуть бути багатшими за інших. 
    Люди  пристрасно бажають знати не тільки власне майбутнє, але й майбутнє інших відомих їм людей. При цьому вони свідомо чи підсвідомо хотіли б для себе в майбутті одних гараздів, а для інших людей лише одних проблем і труднощів. 
      Саме бажання отримати собі хоча б у майбутньому якісь переваги на фоні втрат і нещасть інших живить всіляких гадалок, віщунів і астрологів. Ці «науки» дивовижно вмонтувалися в сучасний інформаційний простір і в Інтернеті ледь не щодня ми читаємо апокаліптичні віщування Павла Глоби, про те, що «виживуть лише три знаки зодіаку». Подивіться, хто найбільше любить всілякі дурниці про кінець світу і інші катаклізми? Звичайно, що старі бабусі. І всі їхні віщуваннях про те, що «влітку буде така спека, що все згорить, а взимку такі морози, що все вимерзне», пов’язані з тією ж самою заздрістю. Підсвідомо вони відчувають, що жити їм залишилося дуже мало, що вони старі, схожі на мавп люди. А поряд з ними ходять молоді, здорові, гарні дівчата і хлопці, яким належить майбутнє. І от би було добре, йдучи з життя, забрати з собою і їх. Не гризли б тоді заздрісні думки проте, що життя прожите марно, нічого в ньому не досягнуто, все було не так і по дурному.
     А хіба релігійний екстаз не є різновидом заздрощів? Як правило «в релігію вдаються» люди, які підсвідомо вважають, що вони нічого в земному житті не досягнуть. Тому вони починають запевняти себе, що вже в потойбічному житті їм «воздасться» за їхні муки. Саме через це вони намагаються свято дотримуватися всіляких найбезглуздіших приписів, які придумали люди декілька тисяч років тому, коли життя було зовсім іншим. Вони мучать себе постами, розбивають лоб о підлогу, бичують себе і таке інше. А душу гріє думка, що ось ти, такий успішний, багатий і гарний, постійно грішиш і тому горітимеш у пеклі, а я буду в раю. Особливо любить всіляких мучеників РПЦ і її філія в Україні у вигляді УПЦ Московського патріархату. Міста країни обклеєні рекламою всіляких «великомучеників», з їх «чудодійними мощами». Їх возять по країні як цирк-шапіто. Ну просто тобі реклама патентованих засобів від геморою чи простатиту на телебаченні. Плати гроші і неодмінно будеш зцілений.   
     Сомерсет Моем влучно зауважив, що «знати минуле досить неприємно; знати ще й майбутнє було б просто нестерпно».     
      Гризота заздрощів одна з найжахливіших у світі. Пропаде спокій, втече сон, дуже заздрісна людина майже завжди має хворобливий вигляд, бо заздрощі і є хворобою душі, передвісником нещасть. Заздрість здатна посварити найближчих родичів, перетворивши їх на смертельних ворогів. Заздрість найстрашніша саме між своїми. Найвідоміший заздрісник Каїн, який з заздрощів убив свого брата. З того біблійного часу таких випадків така кількість, що їх не можна й порахувати. 
     Стережіться заздрощів! Нещадно гасіть в собі їх полум’я, поки воно не розгорілося у вашій душі. Найкращими ліками від нього є плекання в собі почуття справедливості. Ви вважаєте, що  достойні зайняти омріяну посаду, але призначили іншого? Всі ми не досконалі. І ви в тому числі. Хочете стати кращим за когось? Не мучте себе заздрощами до нього. Самовдосконалюйтеся. І тоді всі зрозуміють, що без вас вирішити ті чи інші проблеми не можливо або малоефективно. Станьте реально найкращим у своєму фахові і до вас прийдуть за порадою ті, які вас у минулому зневажали.  Це важкий шлях? Легше тихо заздрити, сердитися, ревнувати, злитися? Можна й так, але пам’ятайте, що цей шлях саме й веде до багатьох нещасть і трагедій.     
    Молоді заздрять старшим, бо ті вже щось заробили, мають власне житло, авто тощо. Можна заздрити, бо у них всього цього немає. Але ж і старшим є чому заздрити молодим. У них здоров’я, молодість, сила, привабливість. У друга гарна, працьовита, привітна дружина, а у ви самотні? Чи може маєте сварливу і нерозумну жінку? Природа обділила вас гарною зовнішністю? Самовдосконалюйтесь і вас щиро покохає найгарніша у світі жінка. Станьте таким чоловіком, якого можна покохати не за зовнішність, яка скоро зів’яне, а за ваш незвичний і прекрасний внутрішній світ, вашу безсмертну душу, ваш незламний характер, вашу успішність. Навіть якщо ви Квазімодо, вас може покохати гарна душею і тілом жінка. Засліпіть її блиском свого таланту, інтелекту, душевного багатства. А засліплена жінка сліпа очима. Вона бачить вас своєю душею. Немає кому заздрити на цьому світі, все минуще. Так що заспокойтеся і робіть свою справу. З гумором і весело. Однак, пам’ятайте і слова Геродота, що краще бути предметом заздрості, ніж жалю. Намагайтеся бути оптимістами. Саме їм належить цей світ. Песимісти лише з жалем споглядають його.
     А що мені робити, коли від народження в мене слабкий характер, я не впевнений у собі, хворобливо сором’язливий? Хіба це можна змінити? Ще й як! Вчені вже давно довели, що будь-яка людина, діючи цілеспрямовано, може протягом 2 років змінити власний характер на протилежний. Провести ж лише його незначну корекцію в потрібному напрямку можна доволі просто і швидко. 
    Чи може заздрість впливати на долю суспільства, країни в цілому? Звичайно, що так, і тут Україна є неймовірно показовою країною. В Інтернеті деякі діячі, які були присутні на трибуні під час Помаранчевої революції на Майдані в Києві розповідають, що обличчя майбутнього президента країни просто темніло, коли сотні тисяч мітингувальників скандували прізвище Тимошенко. Не знаю чи це дійсно було так, вони були поруч, а я стояв серед тих сотень тисяч. Дуже схоже, що це правда. Про це говорять, всі подальші події і відношення пана Ющенка вже тоді президента до прем’єр-міністра, яким тоді була Юлія Тимошенко.
     Заздрість серед такого рангу людей у країні може вплинути на весь хід її історії. Заздрісна людина здатна на все задля задоволення власних амбіцій. При цьому, якщо поруч з нею опиняється людина, яку вона підсвідомо вважає кращою за себе, більш достойною, заздрісник  готовий піти навіть на вбивство свого конкурента. Він не буде враховувати при цьому навіть інтереси держави,  своєї нації, родини лиш би потішити власне самолюбство, якому було нанесено нищівний удар. Але чи отримає така людина сатисфакцію, тобто задоволення від того, що його конкурента усунено. На прикладі пана Ющенка видно, що аж ніяк. Він намагається комусь щось довести і з кожним разом у нього виходить все гірше і гірше. Врешті-решт від заздрісника відмовляються всі найближчі йому люди і навіть родина. Де б не з’являвся він, люди сваряться і розбігаються. До чого б не доторкнувся заздрісник, ця справа розпадається і гине. Стережіться заздрісників і намагайтеся не мати з ними справи. Вони спалюють самі себе і все своє довкілля.   
      
Хіть

     А може вас захопила в полон нестримна хіть? Вам не дають спати сумнівні лаври Казанови, Дон-Жуана чи Распутіна? Пригадайте, як вони жили і чим закінчили. Часто-густо можна почути від чоловіків: а навіщо тоді й жити, якщо не можна випити і покохатися з жінками. Нехай на схилі років буде хоча б про що згадати. Тілесна насолода, надмірна, звичайно, як показує життєвий досвід відомих нам історичних осіб завжди врешті-решт обертається на гіркоту. Практично всі відомі розпусники від Сарданапала до Соломона на схилі життя вважали, що обдурили самі себе, шукаючи щастя «в спідниці». Там його немає. Гріховний шал необхідно поборювати, так як він веде до нещастя і біди. 
     Мені можуть справедливо зауважити, що добре про це говорити стариганю, в якого вже все позаду. Дійсно, добре, коли розум не затьмарює любовний жар і можна з тверезою головою говорити про «п’яні» речі. Чую насмішкуваті коментарі молодих і не дуже людей. А хто в одинадцятому класі на Новий Рік намагався стягти труси з однокласниці на квартирній вечірці, а потім п’яний блював з мосту на замерзлу річку? Або хіба не був економічно най успішним президентом США Білл Клінтон, якого звинувачували в сексуальному скандалі з Монікою Левінськи? Ну нехай якісь там політичні сили йому її підставили, але ж не буває диму без вогню. Єдиний президент, який закінчив своє президентство не дефіцитом, а аж 75 мільярдним профіцитом бюджету. Хіба його походеньки заважали бути надзвичайно успішною людиною?
      Успішною так, але чи був він людиною щасливою? Дуже сумніваюся. Якщо він отримав якісь дуже швидкоплинні приємні відчуття, то на іншій частині терезів їх переважували багатомісячні розслідування, пекло в родині, гіркий осад на все життя. Чи було воно того варте? Клінтон, на моє переконання, глибоко нещасна людина, так як не може знайти розрядку тому палу, який він пустив собі в душу. Так як і заздрість, хіть заходить в душу і роз’їдає її.  Постійні перегони за швидкоплинною насолодою дуже шкодять будь-якій людині, просто притягуючи до неї найрізноманітніші нещастя. 
     Потрапивши в полон до Венери людина вимушена служити їй до скону. Не даремно в руках  Амура лук з дуже гострими стрілами. Ці стріли не ранять, вони вбивають душу людини, даючи волю серцю, емоціям. Недаремно в Україні кажуть: дай серцю волю, заведе в неволю. Дотриматися міри в блуді ще нікому не вдавалося. Недаремно, одним з головних знарядь у вербуванні агентів спецслужбами всіх країн є видатні представниці жіночої природи. Потрапивши їм до рук люди добровільно ставали на бік ворога, віддавали все, навіть життя за швидкоплинні миті насолоди. 
     Мудра людина навіть у принципі не може бути розпусником. І не треба наводити тут приклад «мудрого» Соломона. Його мудрість була глибоко нещасною. Потрапивши в полон до Амура, точніше добровільно здавшись йому, людина стає ніби божевільною. Так як кохання річ надзвичайно мінлива і непостійна, одна людина в ньому неодмінно використовує іншу. Навіть при щирому коханні в одного з партнерів воно неодмінно закінчиться раніше. Візьмемо з класики Вергілія кохання Дідони до Енея. Після його зради бідна закохана жінка спалила себе на багатті. Після цього Еней, пом’янувши її, побажав собі «І щоб друга вдова знайшлась». 
     Відома Медея через кохання, яке не давало їй жити, віддала себе, дітей, брата на страту. Закохавшись у вождя аргонавтів Язона чарівниця Медея, щоб його порятувати, порубала на шматки свого брата. Коли ж після десяти років шлюбу Язон вирішив покинути дружину, та спалила свою суперницю і вбили своїх синів, народжених від Язона.   Якщо ти потрапив в полон до Венери,  будеш долати будь-які перешкоди на шляху до коханого. Прикладом того є доля однієї російської студентки, яка закохалася в американця. Він навчався в Москві. Після вводу радянський військ до Афганістану відносини між США і СРСР погіршилися і американський студент вимушений був повернутися на Батьківщину. Закохана росіянка декілька років заробляла гроші, перепродуючи закордонні ганчірки. Заробивши гроші вона найняла дальнобійника, який їздив до Фінляндії і той довіз її за 10 кілометрів до фінсько-радянського кордону. Потім ця дівчина 10(!) кілометрів повзла по пластунському болотом. Декілька разів була на краю загибелі, але все ж перетнула кордон і опинилася в Фінляндії. Паралельно зароблянню грошей вона ще вчила англійську і фінську мови. Неймовірні зусилля слабкої і худорлявої дівчини заради кохання до чоловіка. Їй повезло і закохані з’єдналися і більше вже не розлучалися. Цей випадок один із безлічі прикладів, який вказує на неймовірну силу кохання. Якщо ви думаєте, що здавшись йому в полон  будете керувати своїми емоціями і керуватися власним розумом і здоровим глуздом, ви глибоко помиляєтесь.
      Один з найуспішніших британських прем’єр-міністрів Дізраелі казав, що він може зробити безліч дурних вчинків у житті, не зробить він лише головної дурниці, не одружиться через кохання. Так і трапилося. Він одружився на вдові з грошима, та ще й старшій за себе і все життя був щасливий. Одружуватися з розрахунку можна, головне, щоб розрахунок був вірний. 
      Руйнуюча сила кохання дуже добре описана в класичній літературі. Через викрадення закоханим сином царя Трої дружини одного з елінських царів розгорнулася велика війна. Троя була зруйнована, а її жителі винищені. Через нерозділене кохання до повії син одного з моїх знайомих покінчив життя самогубством, зіпсувавши довіку життя своїм близьким. Батьки казали, що від кохання до абсолютно недостойної жінки він став як божевільний. Соціологи вважають, що таких людей у світі, які кінчають життя самогубством через нерозділене кохання сотні тисяч.
     Кохання Мазепи призвело до зради його найближчого соратника і втрати Україною незалежності. Подібні проблеми були і в Хмельницького, тільки вже не з росіянами, а з поляками.
     Уже в наші дні Інтернет повідомив, що в лютому 2013 року миколаївська студентка від нерозділеного кохання кинулася з високого мосту в замерзлий Південний Буг. Такі приклади є в кожній країні. А ось я дивлюся на сторінку новин в Інтернеті і бачу повідомлення про самогубство 75 річного пенсіонера, який покінчив з собою закохавшись в молоду жінку. Дійсно, коханню підвладний будь-який вік. 
     Навіть знаменитий Вергілій потрапив у тенета до однієї красуні. Намагаючись зберегти в таємниці їхні стосунки поет приходив до неї інкогніто. Лукава жінка, захотіла показати всім, що її відвідує така знаменитість. Вона запропонувала Вергілію сісти до кошика для овочів і фруктів, яким їх піднімали до її квартири і залишила поета на глум людям висіти в повітрі над велелюдною вулицею. 
      Грецький  історик Арістотель, якого вивчають і школах і ВНЗ, теж настільки втратив розум через кохання, що не зважаючи на свій вік і авторитет дозволив своїй молодій коханці осідлати себе як коня і провіз її вулицями міста. Про цей його божевільний вчинок мало хто знає, але й він найяскравішим чином ілюструє сказане раніше.
     Відома давньогрецька поетеса Сафо, яка писала зворушливі любовні вірші, закохалась в красеня Фаона. Він не звертав на неї уваги. Змучена від кохання дівчина кинулася зі скелі в  море і загинула. Не будемо зазирати так глибоко в історію. Мій однокласник, будучи вже людиною дорослою, з вищою освітою, вистрілив з власної мисливської рушниці в себе через нерозділене кохання. Я, працюючи в Академії наук був свідком того, як один з керівників цієї поважної наукової установи, академік, відома далеко за межами України особа, дуже успішна людина, безнадійно закохався у свою аспірантку, зайшов до гаражу, завів машину і загинув від отруйних вихлопних газів. Протягом лише 5 років, які я прожив в аспірантському гуртожитку на вулиці Ежена Потьє в Києві з його верхніх поверхів через нещасне кохання викинулося три студентки. Одна з них дивовижним чином залишилася не тільки живою, але й неушкодженою, що описано в моєму романі «Аспірантура».    
    Однією з головних причин падіння Римської імперії була нехтування моральними нормами. Патриції не лише об’їдалися до «упору», а потім йшли вибльовували все з’їдене і знову починали їсти, але й віддавалися найвитонченішому блуду. Справа зайшла так далеко, що відомий римський імператор Октавіан Август змушений був видавати строгі закони, спрямовані проти розпусти. Порушення подружньої вірності нещадно каралося. І не дивно. Римська знать так розпустилася, що місцевий державний діяч Катон віддав «в оренду» римському консулу Гортензію власну дружину.
      Цар Ізраїлю Давид закохався в дружину свого воєначальника Урія. Щоб отримати її собі, Давид послав Урію на смерть. Після цього одружився з Вірсавією. Вона народила йому сина, знаменитого і вже згадуваного в цій книзі Соломона. В покарання за смерть першого чоловіка вона принесла в родину Давида багато нещастя.
    Якщо ви надовго покидаєте дружину, треба пам’ятати, що не всі жінки такі вірні дружини, як знаменита Пенелопа. Вона двадцять років чекала на свого чоловіка Одіссея, відмовляючи настирним залицяльникам. Віддана своєму чоловікові вона пояснювала свою відмову тим, що ще не виткала покривало на домовину свого свекра. Лише після закінчення цієї роботи вона мала право вийти заміж як вдова. Однак за ніч хитра жінка розпускала все те, що зв’язала протягом дня. 
     Хіба один чоловік, повернувшись неждано з відрядження заставав свою дружину з коханцем? Скільки трагедій трапилося через це. В моєму рідному місті старший лейтенант однієї з військових частин повернувшись раптово з чергування додому застав свою дружину з солдатом-латишем. Старший лейтенант не довго думав. Спочатку застрелив коханця, потім дружину, і нарешті застрелився сам. Блуд дружини коштував життя трьом людям і став довічним нещастям ще декільком родинам. Молодий капітан вже іншої військової частини того ж міста залицявся до юної і гарної секретарки районної міліції. Вона запала в око і місцевому начальнику. Конфлікт між ними виріс у справжню озброєну дуель, в якій переміг льотчик-капітан, перестрілявши ледь не весь особовий склад місцевої міліції.  Такі випадки траплялися стільки, скільки існує людство. Агамемнон, цар Мікен, брав участь у Троянській війні, яка тяглася дуже довго. Після її переможного завершення він як герой повернувся додому. І що царя там чекало? Його дружина Клітемнестра вбила свого героя-чоловіка, змовившись разом з коханцем Егістом, Виживши і перемігши на війні головний воєначальник греків в Троянській війні загинув вдома від руки своєї закоханої не в нього дружини. 
     І ще одне життєве зауваження від «дідуся». Намагайтеся ніколи не зневажати власну дружину. Приділяйте їй належну увагу, вона це відповідним чином оцінить. Один дурень-аспірант вирішив пожартувати і показав свою голу дружину, яка мала звичай заходити з ванної до кімнати їхньої «готельки» голою, знаючи, що там у цей час може бути лише її чоловік. Вирішивши пожартувати, аспірант фізик-теоретик, поки дружина була у ванній, запросив друзів, щоб вони помилувалися розкішною фігурою його вірної подруги. Все закінчилося страшним скандалом і розлученням. Один з запрошених знайомих невдовзі став другим чоловіком тієї зневаженої власним благовірним красуні.
      Майже точно така ж історія, хоча й зі значно трагічнішим фіналом трапилася  за тисячі років до того. Нащадок Геракла, цар Лідії Кандавл, бажаючи похвалитися рідкісною красою своєї дружини, показав її голою своєму улюбленцю Гігові. Зневажена і глибоко ображена власним чоловіком дружина поставила перед Гігом дилему – або він має бути страчений, або ж вб’є її чоловіка і одружиться на ній. Гіг обрав друге і став володарем Лідії. Ніколи не зневажайте своїх дружин. Цього вони вам ніколи не пробачать. Жінки люди мстиві і не пробачають зневаги. 
     Здавалося б, що нам вартує сказати власній дружині добре слово, похвалити її за те, що вона зробила для вас, родини, дітей. Нічого. Напевно, завжди можна знайти для цього привід. Я знав одну вчительку, яка в своїх учнях шукала і знаходила щось хороше. Потім через коректну похвалу вона це хороше плекала і розвивала. Якщо ж поставити собі на меті шукати погане, його завжди знайдеш. А акцентуючи на ньому увагу почнеш це явище, процес чи схильність розвивати.
    Дружина перестала вас любити? Ви відчуваєте, що вона з вами нещаслива? Будете картати її за це чи може варто шукати причину в собі? Може ви обділяєте її коханням, ласкою, доброю і коректною похвалою? А колись ви були в цю жінку закохані, приносили їй квіти, всіляко упадали біля неї. А тепер уже навіщо це робити, міркуєте ви. Ви помиляєтеся. Може навіть трагічно. Дружина завжди з подякою прийме ваше добре до неї ставлення і ніколи не кинеться в обійми іншого чоловіка. Не треба сперечатися, гарикати на неї. Зупиніться, коли у вас готове зірватися зле слово. Влаштуйте своїй маленькій дівчинці, а жінка завжди нею залишається, незалежно від віку, овації, коли вона приготувала для вас і дітей смачний обід чи сніданок. Не забудьте її погладити по голові. Жінки це особливо люблять.
     У вас гарна дружина? Вам повезло. Але будьте обачними. Поменше звіть гостей у дім. Світ сповнений фальшу і обману. Не вірте нікому. Від’їжджаючи кудись не залишайте дружину під опікою свого найближчого друга. Відомо, що добре живе те подружжя, яке якомога менше зве гостей. Згадайте з історії чим закінчилися гостини Паріса у Менелая  і як загинув Агамемнон, який відбуваючи на війну необачно залишив свою дружину на Егіста.
     Одна сусідка батьків моєї дружини, жінка добра, але не розумна, відправила свого чоловіка, допомагати своїй подрузі, яка щойно овдовіла. Як відомо в квартирі завжди щось ламається. Не дуже з великою охотою, але під тиском дружини чоловік погодився. І ось через декілька місяців вдова завагітніла і  чоловік її «добрящої» подруги розлучився і перебрався до неї жити. З власної глупоти жінка позбулася чоловіка і до кінця своїх днів залишалася самотньою. Її ж подруга набула працьовитого і турботливого чоловіка, з яким мала аж трьох дітей. Одна втратила, а інша знайшла. Чоловіки завжди були в дефіциті. Якщо вам трапився хороший чоловік тримайте його біля себе, бо неодмінно хтось захоче його у вас перехопити.  
    Звичайно, що хіть породжує не лише драматичні й трагічні епізоди, але й веселі. Так, в житті всьому є місце. Одна жінка розповідала, як малою жила в селі ще за радянських часів. Жили важко, убого і брудно, але весело. Її батько був передовий механізатор, який гримів на увесь районі, а може й область. Він цілі дні проводив на полі, а малу виховувала й ростила бабуся. Ось одного дня оповідачка цієї історії лежала на печі, а в цей час до бабусі прийшла її подруга. Вони «зачепилися язиками» і почали перемелювати кісточки різним відомим на селі людям. - А Василь скаче в гречку, - сказала подруга бабусі. В той час встрявати малечі в розмову дорослих було не прийнято. Малеча зрозуміла сказане буквально, уявила собі великого дядька Василя, його величезні ноги в чоботах і пожаліла свого батька механізатора, якому приходиться ту полеглу гречку косити.
      Пройшло декілька днів і до сільської крамниці завезли якісь дефіцитні товари. Нічого ж купити тоді не можна було. Хоча б подивитися на ті товари, які розподілялися серед передовиків виробництва приходило все село. Люди вбиралися в усе найкраще, що в них було і йшли до крамниці. Когось з дітей прислали й до передового механізатора, щоб він йшов до крамниці за дефіцитом. Батько розповідачки вдягнувся якнайкраще й взявши з собою дружину і доньку пішов до центру села. Там уже зібралися всі односельці, які ще могли ходити. Бовваніла й висока дебела постать дядька Василя. Побачивши його маленька дівчинка вирішила захистити свого батька. Вона закричала до нього: дядьку Василю, навіщо ви скачете в гречку. Ви ж її потолочите. А моєму татові буде важко її косити. Не робіть так більше. Під гомеричний регіт односельців, які вже давно все знали, дядька Василя неначе лизень злизав. 
       
Про пияцтво

    Однією з найбільших причин нещастя людей є пиятика. Немає ліку бід, які приносить п’янство людям. Мільйони розлучень у світі, мільйони загиблих, основною причиною чого є пиятика. Катастрофи, аварії, бійки, зґвалтування, понівечені долі дітей, величезні економічні втрати, падіння суспільної моралі. Ці та безліч інших нещасть від надмірного вживання алкогольних напоїв буквально руйнують сучасну цивілізацію. 
    Декілька років поспіль мої сусіди потерпали від того, що раз на тиждень в один і той же день увечері до них дзвонив у двері якийсь незнайомий п’яний чоловік. Він товкся під дверима, вимагаючи, щоб його впустили додому. П’янделига не був агресивний. Стояв під дверима і просився до квартири. Його випроваджували силою, саджали до ліфта і натискали кнопку нижнього поверху, викидали разом з сусідами на вулицю. А він все повертався назад. Нарешті причину такої його поведінки першою збагнула моя кмітлива дружина. – Цей нещасний чоловік живе в такій же квартирі, на нашому поверсі, але в іншому домі на нашому масиві. А так як наші будинки схожі один на одного, як дві краплі води, він перебравши міри постійно помиляється. – Дружина виявилася абсолютно правою і делегація від наших сусідів вже за другим разом виявила будинок і квартиру, де мешкає цей чоловік. Так цілий рік його сусіди й відводили додому, аж поки він десь зник. 
     Інший випадок подібного штибу трапився зі мною ще за радянських часів. Будучи офіцером запасу я періодично проходив перепідготовку з іншими офіцерами запасу на військовій кафедрі аграрного університету. Теоретичні заняття зазвичай закінчувалися виїздом на полігон зі стріляниною з автоматів. Їхали автобусами і брали в цей зимовий час з собою якісь найпростіші бутерброди, чай в термосах і горілку. Повертаючись назад один з офіцерів запасу, інженер-електрик, дуже настирливо запросив мене і ще двох чоловіків до себе додому. – У мене дружина чудова господиня, - переконував він нас. - Дуже привітна людина, яка влаштує нам справжнє свято. - Ми й повірили. Піднялися на 21-й поверх і подзвонили в двері. Вони моментально відчинилися. На порозі стояла гарна молода жінка. В руках у неї був віник. Напевно підмітала в коридорі. Очі її блищали від обурення. Вона уперіщила віником по пиці одного з товаришів свого чоловіка і другий раз замахнулася на мене. Я відступив подалі. – Як ви вже мені набридли, чортові алкоголіки, - закричала вона. – А ну геть звідси. А ти заходь додому, - вона за шкірку затягла чоловіка до квартири і зачинила двері у нас перед носом. 
     Ці два випадки в ряду драм і справжніх трагедій виглядають анекдотично. Однак, мільйони інших не такі невинні і веселі. І справа не тільки в тому, що п’яна людина втрачає над собою контроль і перетворюється на мерзенну істоту. Алкоголь діє на людей по-різному. Одні стають веселими, другі агресивними, треті щедрими, ще інші плачуть і розповідають про своє нещасне життя.
     Колись я жив після одруження в провінції і дружина-студентка приїжджала до мене в гості зі столиці. Одного разу вона розповіла мені про те, як їхала в одному купе з родиною алкоголіків. Дружина наливала чоловікові й пила сама, запрошувала до компанії й мою дружину. Та відмовилася. – Не думай, що мені хочеться пити, переконувала вона мою дружину. – Я п’ю тільки тому, що мій чоловік без цього не може. Щоб йому менше дісталося.
     Пияцтво має давню історію. Біблійний патріарх Ной, врятувавшись разом з родиною і тваринами від потопу  після того, як зійшла вода, посадив плантацію винограду. Зібравши врожай Ной зробив з нього вино і вперше в життя заснув п’яний. Його син Хам зайшов до намету і побачивши сплячого п’яного голого батька посміявся з нього і вийшовши надвір розповів своїм братам. Його брати зайшли до намету і не дивлячись на голого батька вкрили його. Проспавшись Ной прокляв Хама і його нащадків. 
     Давнім євреям, як і грекам заборонялося пити нерозведене вино. Жерці з  давніх-давен помітили, що зачаті після пиятики діти нерідко народжуються неповноцінними. Тому, щоб запобігти цьому, не пояснюючи причину людям, які не здатні були її осягнути, вони ввели систему табу. Наприклад, синам Аарона нібито від бога була дана сувора заборона пити вино під час богослужіння. Цієї заборони строго дотримувалися. 
     Під час воєн у середні віки, коли війська надовго обкладали якусь фортецю одноманіття життя призводило до того, що війська нападників добряче хильнувши засинали вночі. В цей час навіть невеликий загін, який приходив на допомогу осадженим міг розбити цілу п’яну армію противника. 
    Один колишній солдат штрафних радянських батальйонів під час Другої світової війни розповідав мені, що він єдиний із батальйону вцілів і  вижив і тільки тому, що віддавав випивку, яку їм видавали перед атакою на німецькі позиції іншим штрафбатівцям. Випивши спирту «для хоробрості» солдати-штрафники просто бездумно лізли під вогонь німецьких кулеметів і майже всі гинули. Лише дехто з них виживав, отримавши важкі поранення. 
     Збереглися свідчення того, що і знаменитий полководець Александр Великий теж віддавав належне Бахусу. Він жив походним життям і не один раз був помічений п’яним під час нічних привалів. Відомі й постійні п’яні оргії сталінського оточення. «Хазяїн» дуже любив, щоб його посіпаки постійно напивалися при ньому. Він знав, що в такий час в людини розв’язується язик і вона може сказати те, про що б промовчала, будучи тверезою. Це дійсно так. Недаремно українське прислів’я каже: що в тверезого на умі, те в п’яного на язиці. 
     Відомий вавилонський цар Навуходоносор відправив свого воєначальника Олоферна для завоювання земель, розташованих на заході. За біблійними оповідками Олоферн випив стільки вина на банкеті, що спав як убитий. Цим скористалася Юдіф, яка відсікла йому голову. 
     Дехто з істориків взагалі вважає, що головним джерелом людського рабства в усі віки було і донині залишається пияцтво. Колоніальні адміністрації для остаточного підкорення завойованих ними силою зброї народів повсюдно насаджували шинки і корчми. Народ пив і вже не думав про опір загарбникам. Цілі народи спивалися і вимирали, наприклад народи російської півночі. 
     Можливо правильно політологи пояснюють переможну ходу ісламу тим, що ця релігія забороняє вживання спиртних напоїв. Перетворити на рабів п’яних людей набагато легше, ніж тверезих. Крім того, пиятика приносить великі збитки не лише суспільству в цілому, але й бюджету кожної людини і родини зокрема. Алкоголіки виносять з дому все, аби лиш купити собі випивку. Хоча й кажуть, що істина у вині або ж криється на дні чарки, насправді ж там криється людське нещастя. 
      Ще в давні часи відомий римський  філософ-стоїк  Сенека, вихователь імператора Нерона писав, що в наш час тверезість і тверезі люди не в пошані, люблять і шанують лише п’яних. З того далекого часу не багато що в цьому сенсі змінилося. Щоправда можливості випити і асортимент найрізноманітніших спиртних напоїв виросли неймовірно.
      А ось історія з життя маловідомої авторки знаменитого американського роману «Занесені вітром» Маргарет Мітчелл. Сам роман і особливо його екранізації відомі в усьому світі. Його авторка одружувалася двічі. Перший її шлюб закінчився фіаско через алкоголізм її зовсім молодого чоловіка. Хлопець з аристократичної родини, перший чоловік в майбутньому знаменитої письменниці, був дуже гарним зовні і здавалося розумним і освіченим. Безкінечні веселі вечірки призвичаїли його до алкоголю і чоловік Мітчелл почав напиватися все частіше. Дружина намагалася всіляко відвернути коханого від шкідливої звички. Його реакція на ці зусилля закоханої в нього дружини була абсолютно банальною. Він кілька разів по звірячому побив дружину.  Молодик бив Мітчелл коли вони залишалися наодинці і при людях. Нарешті, черговий раз напившись до тваринного стану, він побив свою кохану так, що та на півмісяця потрапила до лікарні. Вона навіть вимушена була купити пістолета, бо розуміла, що наступний раз чоловік просто вб’є її. Потім вони розлучилися. Історія настільки тривіальна, що про неї не варто було б і згадувати, але вона стала відомою широкому загалу тільки тому, що все це відбулося з дуже вже знаменитою в Америці людиною. А скільки таких і схожих історій, пов’язаних з пиятикою трапляється з людьми пересічними?  
      Звичайно ж, що ви вважаєте себе особливою людиною до якої не липнуть всі ті нещастя «для дурних». Ви людина вольова і розумна і тому завжди зможете зупинитися коли треба. Хіба ви такий як отой ваш знайомий, в якого періодичні запої? Нічого подібного. Не горілка буде керувати мною, а я керуватиму нею. Так чи приблизно так міркують більшість людей, які поступово опускаються на дно склянки з горілкою. Аби ж то так було! Однак такі міркування є чистої води ілюзією і утопією. Горілка завжди перемагає. І ви просто в принципі не можете стати якимось приємним винятком.
     Багато хто оговтується від пиятики лише тоді, коли вже втрачене здоров’я і його не повернути. Пияк має три періоди власного життя. Спочатку замолоду після цілої розгульної ночі він прокидається вдень і бачить в дзеркалі свіже і молоде обличчя. Наступний етап: ніч пияцтва і назавтра все це видно на його обличчі. Третя стадія: колишній пияк всю ніч спить, а вранці дивиться в люстро і бачить там обличчя людини, яка ніби цілу ніч гуляла і пила. Горілка на все життя залишила на обличчі людини свої сліди, які вже ніколи не змити.
     В наш час в індустрії виробництва вина і горілки крутяться величезні гроші. Тому деякі підприємливі, але начисто позбавлені совісті і честі люди, виготовляють фальсифіковані спиртні напої. Часто-густо вони просто отруйні. Велика кількість людей, заплативши за горілку чи вино гроші, а потім випивши це пійло деінде просто гинуть на місці. Таких випадків стає все більше. Корумпована влада не звертає на них уваги, так як отримує «відкати» від продажу такої, з дозволу сказати, продукції.     
                        
Жадібність
      Ще один з людських пороків і нещасть це жадібність і зажерливість. Таких людей, на жаль, дуже багато і вони сповнені внутрішнього нещастя. Ці нерозумні люди радіють лише набутим скарбам, матеріальним благам. Вони їх не лише всіляко збирають і складають до купи, але й ними живуть. Якщо ви дозволите жадобі поселитися у вашій душі ви станете глибоко нещасною людиною. Ви ніколи не будете мати спокою, так як міри в збагаченні просто не існує. Завжди можна переживати з того, що у вас лише десять вілл, а ось у такого то їх аж дванадцять чи двадцять. У вас яхта на десять мільйонів доларів, а в когось на цілих сто.
     Ще один бік нещастя жадібної і зажерливої людини полягає в тому, що рано чи пізно з усім набутим прийдеться розпрощатися. Інші зажерливі люди все життя збираючи гроші намагаються їх не тратити ні на себе, ні на допомогу іншим людям. Такі люди живуть дуже скромно, відмовляють собі в усьому, і невідомо для чого складають гроші, тримаючи їх або в банках чи ощадних касах, або ж переводять гроші в якісь інші матеріальні цінності, купують землю, вілли за кордоном, картини, дорогоцінні прикраси і таке інше. Ще одні ховають гроші в льохах, зашивають в матраци, створюють таємні схованки в стінах і підлозі. Пристрасть до збирання грошей і інших матеріальних цінностей, якими людина ніколи не користується є однією з маніакальних хвороб.
    За радянських часів, коли всі були бідними і на цьому фоні показне багатство особливо кидалося у вічі і могло закінчитися в’язницею, існувало немало підпільних мільйонерів. Історію одного такого підпільного мільйонера Корейко, який збирав гроші, але не міг їх використати, описано в творі «Золотий тілець» Ільфа і Петрова. Я теж в молодості знав таку людину. Все життя він ходив в куфайці і драних штанах. Жив в розваленому будинку, де не було навіть пристойного опалення і взимку ця людина спала під трьома драними і брудними ковдрами. Він ніколи не одружувався і не мав дітей, так як нікому не міг довірити своєї таємниці. Після смерті скромний експедитор міжрайбази виявився підпільним мільйонером в якого в усіх стінах його будинку були замуровані золоті царські монети, а діамантовими кольє і платиновими виробами були наповнені бідони для перевезення молока. Навіщо було терпіти такі муки? Чому ця людина все життя відмовляла собі в найнеобхіднішому? 
     Уявляю собі таку картину. Цей нещасний чоловік залазив до льоху, який сам вирив під будинком, не міг нікому довіряти й тут, відкривав бідони і перебирав в руках сліпучі брязкальця. А може й взагалі ніколи їх не торкався. Йому грів душу сам факт того, що він володіє такими багатствами. Господи, навіщо? Померла від раку дитина його сусіда. Померла тому, що не вистачило грошей на її лікування. Думаєте він хоча б чимось допоміг? До нього ніхто й не звертався, так як знали, що в нього нічого немає. Страшне життя, прожите в страхові і жадобі. І розпачливий крик матері померлої дитини, коли вона довідалася, якими скарбами володів її сусід. 
    Одні мої родичі за радянських часів, відмовляючи собі в усьому, недоїдаючи і недопиваючи, носячи одне пальто протягом десятків років назбирали десятки тисяч дерев’яних радянських рублів. Коли СРСР розсипався як картковий будинок всі їхні гроші пропали. Думаєте вони опам’яталися? Зробили висновки для себе і почали нормально жити? Нічого подібного. Колишні працівники партійних органів вони і в незалежній Україні отримували немалу пенсію. І знову, відмовляючи собі, своєму синові й онуці, збирали гроші і складали їх у банку. Назбирали понад 200 тисяч гривень. За ці гроші можна було їздити відпочивати за кордон по всьому світові. Вони ж продовжували складати гроші й далі. І ось і цей банк збанкрутував і вони знову втратили свої гроші.  Думаєте, що хоча б це їх зупинило? Аж ніяк. Вони знову понесли свої пенсії тепер уже до іншого банку. 
    А ось інший приклад. Бабуся віком за 80 років жила під самим Києвом у маленькій хатці. Мала великий город. Чоловік-колгоспник давно помер. Син жив у столиці разом з дружиною і донькою на Нивках в однокімнатній квартирі. Бабине обійстя знаходилося в гарному місці неподалік від Дніпра. Прийшов новий час і бабі за її город запропонували неймовірну суму в декілька сотень тисяч доларів. Це був самий пік ціни і бабця не прогадала. Отримала гроші, які їй і не снилися. Все життя вона жила дуже скромно і ніколи не відзначалася жадібністю. Допомагала чим могла синові, невістці і онуці. Отримавши ж такі величезні гроші бабуся раптом невпізнанно змінилася. Не притаманна їй раніше зажерливість змією вповзла в її душу. За виручені від продажу великої земельної ділянки під Києвом стара жінка могла купити квартиру синові і собі, та й онучці теж. Однак вона домовилася з новими господарями, що буде жити в своїй бідній хатині і далі. Грошей своїм рідним не дала, зашила гроші до матрацу і боялася з цього ліжка навіть вставати. Син з невісткою привозили бабі їсти з Києва, онука теж їм допомагала. Закінчилася ця історія трагічно. Взимку через нечищену піч і комин хата згоріла разом з бабою і всіма грошима. 
     Віддай свої гроші людям зараз, а не по смерті.
     В Україні, як наприклад у США, не прийнята доброчинність. У нас велика кількість мільярдерів і мультимільйонерів, але нікому допомогти хворим дітям. Люди вимушені збирати на їх лікування по гривні, в той час коли багатії купаються в розкошах і викидають на свої прихоті мільйони. 
      Немає нічого новому в цьому світі ні під Сонцем, ні під Місяцем. Відомий римський полководець і політичний діяч Марк Ліціній Красс разом з Цезарем і Помпеєм створив тріумвірат. Це він придушив повстання Спартака, чим і прославився. Але не тільки цим. Красс відзначався неймовірною зажерливість. Все не міг зупинитися. Нажив всілякими махінаціями величезного багатства, яке постійно збільшував. Врешті-решт це стало сенсом його життя. Призначений намісником у Сирії вирушив з військом проти парфян. Зазнав ганебної поразки. Його взяли в полон і вбили. Знаючи страшну жадібність Красса, яка була відома за межами Римської імперії, парфянський цар Ород влив мертвому Крассу в горло розплавлене золото. 
     Великі гроші завжди велика біда. Дуже великі гроші – дуже велика проблема. Чим більше грошей набуває людина, тим більше злочинів вона вчиняє. Надто великі гроші завжди супроводжуються сотнями і тисячами загиблих і мільйонами окраденими. Чи не найяскравіші приклади – життя «українських» олігархів і історія набуття ними мільярдних статків. 
       Дуже розумні люди свідомо намагаються уникнути гонитви за грошима. Здавалося б при їхньому інтелекті вони могли б обдурити увесь світ. Однак Григорій Сковорода усвідомлено відсторонювався від світу, «поведеному» на манії збагачення. Так само вчиняли і інші великі люди. Знаменитий Діоген все життя нехтував матеріальними благами. Намагався наслідувати свого вчителя і Кратес із Фів, відомий давньогрецький філософ. Він за оповідками викинув гроші в море. 
     Сучасний же світ просякнутий бажанням невпинного збагачення.  Немає такого злочину, на який би не пішла людина заради набуття великих статків. Щоб показати продажність світу американські журналісти вчинили провокацію проти власних конгресменів. Вони нарядилися саудівськими шейхами, які не знають ліку грошам через продаж нафти і почали спокушати законодавців задля лобіювання ворожих Америці інтересів. За великі гроші, звичайно. Ніхто не відмовився.
      Знаменитим став вираз одного літературного персонажу, якому запропонували звабити грошима суддю, відомого своєю непідкупністю. На це літературний герой відповів: так він же не бере, це ж скільки йому треба дати, щоб він взяв. Дійсно, навіть найчесніші люди, які «не беруть» при достатній для них сумі не здатні втриматися від спокуси. В кожного є своя ціна. Просто один коштує дуже дешево, а інший дуже дорого. От і вся різниця. Лише найрозумніші люди відають про злу силу грошей і намагаються мати  їх не більше, ніж достатньо для нормального життя. Але не більше.                   
       
Підлабузництво

     Поширеним  явищем накликання і навіть заклинання різноманітних нещасть є підлабузництво. Застереження проти підлабузництва стосується не стільки тих, які «лижуть», скільки тих, які люблять, щоб їм «лизали». Я знаю одного професійного психолога, вільного художника, який надає різноманітні консультації, пов’язані з його фахом. Один з напрямків його роботи полягає в тому, щоб представившись другом нареченого брати участь у розмові його роботодавця з ймовірною дружиною. Зараз багато хто шукає собі судженого чи суджену по Інтернету і практично нічого не знає про людину з якою зустрічається вперше. Психолог попередньо збирає доступні йому матеріали про «об’єкта», а потім є присутнім при першій розмові. Якщо виникне необхідність, то й при наступній зустрічі, якщо дівчина зацікавила його клієнта. 
     Все це пишеться до того, що головною річчю, що пронизує, так би мовити, собою всю розмову, яку вміло направляє в потрібне русло психолог є схильність дівчини до підлабузництва. В принципі це говорить психологу, що ймовірна наречена внутрішньо вкрай нещира і схильна до фальшу і оман. А з такими людьми краще не мати серйозних, доленосних справ.
     Кому намагаються підлеститися? Людині в чомусь успішній, від якої підлабузництвом намагаються отримати якісь прибутки і переваги. І багатьом успішним, але не дуже розумним людям, підлабузники дуже подобаються. Такі люди хочуть, щоб їм говорили лише компліменти. Вони не приймають правди про істинний стан справ, так як правда завжди жорстокіша за брехню.
     Я не втомлююся говорити студентам на семінарських заняттях. Якщо ви хочете проникнути в сутність речей чи подій копайте глибше. На поверхні завжди лежить брехня. Вона загорнута в яскраву і блискучу обгортку, сліпить нам очі, всіляко намагається звернути нашу увагу не на те, що знаходиться всередині, а на власні зовнішні прояви. Так само і з підлабузництвом, яке й є брехнею. Підлабузники ховають фальшиві лестощі в гарній обкладинці приємних для вас слів. Вам приємно слухати лестощі, бо людина завжди думає про себе краще, ніж вона насправді є. І на наживку лестощів кидаються не тільки люди недалекі, але й ті, які значно переоцінюють суспільне значення власної особи. Такі люди внутрішньо нещасливі, так як постійно відчувають власний комплекс неповноцінності. І лестощі служать для них своєрідними ліками, які приносять полегшення. 
     Особливо люблять лестощі і підлабузників дурні при владі. Самовпевнений тупак просто вимагає створення навколо себе цілої свити підлабузників. Найбільші і найуспішніші імперії загинули тому, що оточений підлабузниками правитель просто не міг отримати реальної картини того, що відбувалося в державі, так як лестуни доводили до нього лише приємну його слухові інформацію. Це завжди триває аж до тих пір коли все не рухне в одну мить. 
     Якби керівнику Лівії лукаві радники до останньої його миті не говорили солодкої брехні про те, як його любить народ і все те, що відбувається в країні не є підступами зарубіжних сил, може б він і не опинився зганьблений і вбитий, голий у м’ясному відділі  супермаркету, виставлений напоказ у морозильнику як шматок баранини. Та майже всі нинішні керівники авторитарних і тоталітарних держав, оточені цілою армією підлабузників, які співають їм осанну. В таких країнах авторитарному керівнику просто нікому сказати правду. В найкращому випадку правдолюбець опиниться у в’язниці. А в гіршому його просто розстріляють. Така доля в усіх тих нечисленних, хто не побоявся сказати у вічі правду Сталіну. У всіх до одного, так як Сталін не хотів знати правди. 
     Цар північноафриканської країни Нумідії Югурта намагаючись утриматися при владі не тільки прямо підкуповував римських політиків і полководців, але й доволі грубо лестив їм. Римляни сприймали його підлабузництво за чисту монету, так як крім грошей будь-яка людина хоча також визнання інших людей, яке за гроші не купиш. 
     Нікому не подобається, коли йому вказують на його недоліки, нехай це буде чистісінька правда. Натомість нам приємно слухати лестощі, нехай навіть вони є чистісінькою брехнею. Окремі країни і нації особливо болісно реагують на критику. Це теж напряму пов’язане з комплексом неповноцінності їх керівництва. В цьому сенсі показовим є наступний анекдот. Приходить чоловік до лікаря і каже, що щось в останній період неважно себе почуває. Лікар оглянув пацієнта. Послухав його і каже: вам треба серйозно братися за здоров’я, інакше протягом року помрете. На це пацієнт відповідає – лікарю, ви антисеміт. Ви не любите євреїв. Ви ж знаєте, що я єврей. Хіба можна єврею ставити такий поганий діагноз. 
     Історія міжнародних відносин знає безліч прикладів того, як державні діячі окремих країни просто вимагали від своїх партнерів по переговорах компліментів і лестощів. Просто напрошувалися на це. Саме тому студентам-міжнародникам, викладаючи стратегію і тактику державних перемовин, постійно нагадують про мистецтво лестощів. Така вже природа людини і тут нічого не вдієш. 
     Росіяни просто набиваються  в кревні родичі до українців. При зустрічі в Україні, Росії чи третіх країнах вони дуже ревниво ставляться до українців, відмовляючи українцям у самому їх існуванні, наявності власної мови, звичаїв, пісні тощо. Навіть український бойовий гопак, український борщ, українські колядки і щедрівки, називають російськими, хоча в росіян їх ніколи не було. Майже завжди в розмові в них звучить ледве приховуване бажання отримати від українців якусь похвалу для себе і Росії. Якщо цього немає вони відчувають себе глибоко нещасними, другосортними, їх їсть комплекс неповноцінності. Здавалося б з якого доброго дива. Не поспішайте з висновками. При глибшому аналізі цієї дивовижної проблеми ми побачимо, що нічого дійсно власного конкурентоспроможного у світі в росіян немає. Та й самих росіян як нації природної, а не штучної ніколи не існувало й не існує. Це протиприродний конгломерат різних народів, які не об’єднані генетично і менталітетно, а лише мовно і державно.  Найпростіший аналіз походження всіх без винятку діячів «російської» науки і культури виявить, що жоден(!) з них не має російського, тобто угро-фінського походження. Нехай навіть це буде Іван Іванович Іванов. Я спеціально цим займався і довідався, що всі видатні і не дуже письменники, поети, науковці, конструктори Росії, всі без винятку, мають або єврейське, або українське, або татарське, або ще будь-яке інше походження. Перевірте самі, серед  найвідомішої російської інтелігенції етнічних росіян практично немає: і Пушкін за походженням ефіопський єврей-фелаш, і Лермонтов – шотландець, а Гоголь українець.  
    Самозакоханість цілої нації, як і самозакоханість окремої людини, як правило не має під собою об’єктивних підстав. Рано чи пізно вона призведе до повного фіаско. Російська імперія паразитувала на завойованих нею народах, а коли в з 1991 року вона зменшилася з відходом основних креативних європейських націй і створенням ними самостійних держав Росія почала повертатися до консервативного угро-фінського стану Московії. Німці Петро І і Катерина ІІ намагалися перетворити Московіюію на європейську державу Росію. Це вони робили за рахунок  чужих росіянам реформ і створення російської інтелігенції і благородного офіцерства з українців, німців, татар і представників народів Північного Кавказу. Але європейська цивілізація виявилася глибоко чужою російській ментальності. Чужа їм і цілком штучна назва Росія і «русскіє», тобто чиї. Всі інші народи «хто» - німці, французи, італійці, українці, поляки  тощо, одні росіяни «чиїсь», тобто русскіє».
     Безпідставна самозакоханість російської нації закінчилася і тепер неконкурентоспроможна Росія намагається відгородитися від усього світу, оголосивши його ворожим для своєї країни. І це дійсно так. Євразійська країна виявилася чужою і Європі і Азії. Діяльність президента Путіна не є чимось протиприродним для Росії. Зовсім навпаки. Свідомо чи підсвідомо він намагається повернути Росію в допетровські часи, часи Московії. Саме тоді ця країна була сама собою і їй не треба було пнутися зі шкіри геть, щоб бути кимось іншим і відчувати при цьому колосальний комплекс неповноцінності.  Через це ми маємо у світі не тільки мільйони нещасних людей, але й багато нещасних народів.            
     Самозакохані люди завжди вимагають від оточення лестощів. Римський імператор Отон Марк Сальвій, який був імператором недовгий час, прославився самозакоханістю. Він мився у ванні з молоком ослиці, вигадав новий вид косметики – протирав обличчя розм’якшеним у молоці хлібом спеціальної випічки. Брився керівник наймогутнішої держави тодішнього світу двічі на день і все розглядав себе у дзеркалі. Оточуючі бачили самозакоханість імператора і підлабузництво при дворі розцвіло буйним цвітом.
      Підлабузники добре володіють наукою обмовляння. Для того, щоб самозакоханий керівник почувався  впевненіше необхідно постійно піднімати його в його ж очах. А так як все пізнається в порівнянні підлабузникам необхідно постійно порівнювати його з іншими відомими людьми, при  цьому всіляко підкреслюючи, прямо чи опосередковано, що він кращий за інших. У минулі роки я знав одного директора заводу, при якому постійно працював абсолютно безграмотний чоловік, який володів мистецтвом підлабузництва. Постійно знаходячись при директорові великого машинобудівного заводу, цей чоловік починав день з розповіді, як погано складаються справи на інших підприємствах галузі. То там аварія трапилася, то не виконали план, то велика плинність кадрів, то міністерська перевірка виявила серйозні недоліки. При цьому всі ці повідомлення не були брехнею. Просто підлабузник тільки тим і займався, що вишукував всілякі негативні факти з інших підприємств і подавав їх так майстерно, що в його керівника мимоволі складалося враження, що лише під його мудрим керівництвом завод процвітає, а всі інші директори невігласи. Коли директора перевели з підвищенням до іншого міста він забрав з собою й свого помічника-підлабузника, який завжди не тільки приносив хороші вісті, але й вмів показати в порівнянні, який його керівник хороший, професійний і удачливий.   
    Підлабузники – підлі люди. Вони можуть зі шкіри пнутися геть, щоб догодити вам, коли у вас влада і гроші, однак варто вам втратити те й інше, як вони зроблять вигляд, що навіть не знають вас. Колись, ще за радянських часів, один профспілковий бос жалівся мені, що після того, як його потурили з профспілки і він не міг виділяти безкоштовних путівок своїм підлабузникам, його телефон замовк, а його друзі робили вигляд, що не впізнають його. На це я навів йому слова  Франсуа де Ларошфуко: «помилки людей у їхніх розрахунках на вдячність за зроблені ними послуги трапляються тому, що гордість того, хто дає, й гордість того, хто приймає, не можуть домовитися про ціну благодіяння».
       Підлесники завжди на боці сили і більшості. Однак істинно розумна людина завжди пам’ятає слова Марка Твена: «якщо ви помітили, що знаходитеся на боці більшості, це вірна ознака того, що настав час мінятися».
   
Стережіться дурнів

     Українці кажуть – краще з розумним загубити, ніж з дурним знайти. Абсолютно правильно. Краще й не скажеш. Філософи донині сперечаються, що губить людську цивілізацію – людська підлість чи дурість. Особисто я віддаю перевагу дурості. Німецький учений, юрист, поет ХУ-ХУІ століть Себастьян Брант у своєму творі «Корабель дурнів» писав: «весь світ, повержений в пітьму, в юдолі скніє, гине в горі, а дурнів – як піску у морі. Їм не ганьба – блазенські шати. Не смій лиш дурнями їх звати». Цей надзвичайно розумний чоловік почав свій твір словами: «Я дурень сам – Себастьян Брант». Дійсно, немає людей, які б не думали дурного і не вчиняли дурних вчинків. Справа в іншому, «справжній» дурень ніколи не вчиться ні на своїх, ні на чужих помилках і ніколи не визнає власних помилок.
     Очевидно, що дурні поширюють довкола себе дурні флюїди і всілякі нещастя. Встерегтися їх повністю ще нікому не вдавалося, але хоча б у двох сферах це зробити можна. Найстрашніші дурні найближчі: подружжя і друзі. Тому намагайтеся з достатнім критицизмом вибирати собі дружину чи чоловіка і друзів. Особливу увагу треба сконцентрувати на першому. З дурним чоловіком чи дружиною ви наорете в житті таких кривих борозен, потрапите до таких лабіринтів, звідки вихід один – якомога швидше розлучення. А яких така дружина чи чоловік можуть виховати дітей? Ще Хемінгуей запитував у своїх читачів: «якщо дружина хвойда, а чоловік дурень, то які в них будуть діти?».  
      Один мій знайомий спочатку одружився на дуже розумній, але, як то кажуть, середній на вроду жінці. Так як він був доволі видний чоловік і не бідний, бажаючих зруйнувати його шлюб було немало. В цьому конкурсі перемогла одна дуже гарна, але й дуже дурна дівчина. Мій знайомий кинув «недостойну його» дружину і одружився на «писаній красуні». Його не цікавили її інтелектуальні здібності. «Жінці розум не потрібний, - любив він говорити. – Розум необхідний чоловікові, а жінка має милувати його око». Дуже швидко йому прийшлося гірко розчаруватися. Дружина народила йому двох хлопців і певна своєї влади над чоловіком почала керувати їхнім родинним життям. Що вона зробила з цим життям не хочеться навіть говорити. На схилі років «видний чоловік» залишився без житла, друзів, дружини і навіть дітей. Його хлопці розумово вдалися в дружину і разом з нею почали тероризувати батька. 
     Треба завжди пам’ятати, якщо людина картає себе за дурні вчинки чи думки, відверто визнає власні помилки – то є мудра людина. Дурень ніколи не визнає власної дурості. Більш того, він буде всіляко виправдовувати свою дурість. Врешті-решт останнім аргументом дурня є те, що в світі дурнів повно і не він один такий. 
      Ще однією характерною рисою дурнів є їхнє відношення до правди. Правда взагалі коле очі, і не лише дурням. Ще відомий Теренцій сказав, що той, який сіє правду, пожне гнів. Однак  дурні особливо нетерпимі до правди. Вони її не сприймають в принципі, так як підсвідомо відчувають, що правда викривальна для них. Дурень хотів би повсякчас чути від оточуючих солодку брехню, що він розумніший за всіх. 
     Дурні мають справжню алергію на книжну мудрість. Глибинно вони ненавидять книги і ту мудрість, яку вони в собі містять. Спитайте дурня, що він прочитав за останні місяці три і він вам не зможе відповісти. Якщо така людина і збирає книги, то лише для прикрашання інтер’єру власної квартири чи будинку. Таку людину цікавить не зміст книжок, а їх зовнішній вигляд. Настільки підходять вони до кольору його меблів. 
     Багато хто, особливо з людей молодих, вважає, що старість і мудрість, то синоніми. Нічого подібного. Якщо людина ідіот, то це надовго. Дурні в старості ще небезпечніші за дурнів молодих, бо вони нерідко вміло роблять вигляд, що великі мудрагелі. Для того, щоб визначити дурня старого, треба просто подивитися, яке життя він прожив. Якщо ця стара людина все життя колотилася, робила божевільні вчинки, зруйнувала свою родину, розгубила друзів, користуватися її порадами молодим не слід. Надзвичайно влучно охарактеризував старих дурнів уже згаданий раніше Себастьян Брант:
Чи вмру, недугою припертий,
Чи хтось мені поможе вмерти,-
А дуру не зречусь до смерті.

     Одним словом, молоді – не слухайте порад старих дурнів!
     Особливо люблять старі дурні вчити молодих людей, як треба тим виховувати своїх дітей. Їхні аргументи відомі: ну чого ви так переживаєте? Не хоче син вас слухати, пішов шляхом неправди і гріха? Тут вже нічого не вдієш. Таким він вдався від природи. Може дід або прадід були якимись бандитами або шахраями. Ви про їх витинанки природно й не знаєте, але тут нічого не вдієш. І батьки нерідко опускають руки, слухаючи старого дурня чи стару дурепу. Не слухайте їх. Дітей треба виховувати і перш за все власним прикладом. Дитина як молоде дерево, його легко гнути в потрібному вам напрямі. Коли ж це дерево виросте, ви його вже не зігнете. Якщо ж в дорослому віці будуть сили його нагинати, то тільки зламаєте. Дитина як губка вбирає в себе все з довкілля. Якщо її оточують дурні, то хіба може нещасна дитина увібрати в себе бодай щось розумне?
     Розумні батьки, якщо в них є гроші, але немає часу займатися вихованням дітей особисто шукають їм гарних старших наставників, мудрих вчителів. Мудра стара людина здатна навчити і виховати світові нового генія. Сократ навчив Платона, Платон навчив Арістотеля. Розумний не лише цар, але й батько Філіп, розумів значення наставника для сина і обрав Александрові у вчителі мудрого Арістотеля. І не прогадав. Арістотель виховав і навчив підкорювача світу Александра Македонського. 
    В цьому світі все минуще і непевне. Якщо ж до цього об’єктивного додати значну долю людських дурощів, вас уже ніщо не врятує: ні знатне походження, ні гроші, ні здоров’я, ні краса. Лише мораль і етика дає людині стійке опертя в житті, тобто щастя. Нічого більше. Одного разу давньогрецький філософ, який народився на Сицилії, Горгій запитав Сократа, чи щасливий був перський цар, який володів півсвітом. Горгій вважав, що вже одна така влада і багатство приносять людині щастя. Однак Сократ здивував Горгія, запитавши того, чи був перський цар сильний і стійкий у моралі. Лише довідавшись про це він готовий відповісти на його питання. Цим він дав зрозуміти Горгію, що морально нестійка людина навіть в принципі не може бути щасливою.
     Багатьом людям, навіть успішним і розумним, характерною стає необачність, яка теж є нерозумною рисою. Українці співають про свого національного героя львів’янина Сагайдачного, що «проміняв жінку, на тютюн та люльку, - необачний». Успішний полководець і провідник нації він не був позбавлений необачності. Знаменитий Цезар, який прославився своєю успішністю здавалося б в усьому злегковажив листа в якому його попереджали про підготовку заколоту проти нього. Він необачно навіть не розкрив аркуш паперу, щоб подивитися, що там написано і був убитий. Необачний біблійний персонаж Ніканор, настільки самовпевнений, наскільки й необачний, ще до битви з Іудою Маккавеєм продав торговцям бранців, яких він мав захопити після перемоги. Однак «непереможний» сирійський воєначальник вперше прорахувався. Він не лише програв, але й загинув у бою. 
     Необачні дурні, які керували УНР у 1918 році, повіривши облесливим словам російських соціал-демократів підлого брехуна Леніна, про те, що соціалісти ніколи не воюватимуть один проти одного, розпустили українську армію. Росіяни ж натомість свою армію не тільки не розпустили, але й значно збільшили. Після цього вони захопили Україну. Елементарна дурість і наївність здавалося б розумних і освічених людей донині вражає істориків. І таких прикладів в історії людства величезна кількість. Уже в наші дні представники влади, тобто Партії регіонів жалілися журналістам, що підписуючи Харківські угоди з Росією вони розраховували, що пішовши на поступки керівництву цієї країни вони можуть розраховувати на поступки і з їхнього боку. Але вони абсолютно прорахувалися, показавши себе необачними і наївними дурнями. Росія і росіяни сприймають добре і справедливе відношення до себе інших народів, їх толерантність, як відверту дурість. Не знати про це на переговорах з росіянами може лише повний невіглас. 
      Нічого немає нового ні під Сонцем, ні під Місяцем. За 150 років до нашої ери керівник визвольної боротьби євреїв Йонафан Маккавей повірив воєначальнику сирійського царя Антіоха УІ про те, що війна вже закінчилася і умовив розпустити свою армію. Необачний Маккавей так і зробив, залишивши при собі тисячу воїнів. Сирійці ж повернулися і знищили Маккавея з його воїнством. Український князь Святослав Завойовник теж вчинив необачно, залишивши при собі лише 300 воїнів і за це поплатився. Печенізький князь Куря вже чекав на Святослава з великим військом. Святослав і всі його воїни загинули. За переказами Куря зробив з черепа Святослава кубок і пив з нього вино. В наші дня рибалки в районі Запоріжжя витягують з Дніпра мечі українських лицарів Святослава, які загинули в цьому бою.              
      Немало й таких дурнів, які вважають, що попи є ледь не представниками Бога на Землі. Можливо, що такі й дійсно існують. Трапляються й попи, які щиро вірять в бога. Але є цілі конфесії в Україні, які реально служать Дияволу, а не Богу. Вони всі є агентами сатанинського ФСБ Росії, мають відповідні «клікухи погані». Багато хто стверджує, що вся, так звана Українська православна церква Московського патріархату є витвором сатанинських російських спецслужб і її попи одночасно служать богові й мамоні. Їхній патріарх носить годинники за десятки тисяч доларів, їздить на найдорожчих машинах і володіє багатомільйонними статками, хоча й числиться в цій церкві від Лукавого безгрішним ченцем. 
       Всі ці факти не відомі хіба що останньому їжаку. І все одно мільйони дурнів в Україні ходять молитися до цієї церкви. Хіба можна таких людей назвати розумними? Звичайно, що ні. Це дурні з дурнів, які не розуміють найпростіших речей. Якщо ви зв’яжетеся з такими людьми і з такою церквою, то й вас аж ніяк не можна назвати людиною мислячою. Тримайтеся від таких «віруючих» подалі, бо нічого доброго від дурнів ви не отримаєте.  
      Дурний піп, дурна й його молитва, абсолютно справедливо кажуть в Україні. А якщо дурна й лукава ціла конфесія? Що тоді? Чи можна бути розумним попом в дурній і лукавій конфесії, яка примушує тебе проповідувати дурні й лукаві ідеї? Звичайно, що не можна. Одночасно слугувати двом панам, тобто Богові й Сатані, ще нікому не вдавалося. Це теж саме, що висміяне в народі бажання дурня всидіти на двох стільцях. Так би мовити, хто хоче мати три посади, ні одній не зможе дати ради. З Біблії відомо, що здох осел, який сподівався їсти одночасно з трьох ясел. Пам’ятайте про це і не будьте дурнями.
     Здавалося все це тисячі разів обговорено і дурнів, які б забажали сидіти на двох стільцях більше вже не знайдеться. Нічого подібного. Україна, точніше її влада, вже багато років демонструє дурисвітське бажання всидіти на двох стільцях, тобто Європи і Росії. На «повному серйозі» на сміх і глум всьому світові заявляється, що Україна буде добиватися одночасного входження до Європейського і Митного союзів. Сміх, та й годі. 
     Лікар, зцілися сам, каже народ. Якщо піп проповідує аскетизм у житті, а з нього ледь не крапає жир, то хто йому повірить? Лише останній дурень. І їх дійсно «як піску у морі». Якщо ви прийшли до лікаря, а він смалячи цигарку каже вам, киньте палити, бо помрете, то людина, в якої більше за однієї клепки в голові зрозуміє, що або його твердження неправдиве, або лікар сам є дурнем. Якщо ви прийшли лікувати коросту до лікаря, який увесь нею вкритий, тікайте  якомога швидше до іншого ескулапа. Якщо він не вилікував себе, то хіба він вилікує вас? 
      Розумний знає, що шлях до Бога відкриває людині можливість повернутися до тих і того, кого він любить. Шлях до сатани вороття не має. Стародавня мудрість вчить нас, що мудрий лис не поліз до лігва, так як побачив, що сліди ведуть тільки до нього і жоден слід не йде в зворотному напрямку. Ми ж, люди, нерідко сунемо туди, звідки немає вороття. Ми бачимо, що з лігва слідів немає, але не здатні зробити з цього правильні висновки.
     Церква продає землю за великі гроші для поховання, на найдорожчому Володимирському ринку в Києві Московський патріархат збудував аж дві церкви і попи, як рекетири щоденно ходять ринком і збирають данину з торговців. Церковні приміщення здаються в оренду для торговців, проведення виставок і конференцій. Христос же подав розумним, ще дві тисячі років тому, приклад, вигнавши торговців з храму. А тепер попи Московського патріархату самі запрошують гендлярів до храму. Хіба вони не є лукавими дурнями і хіба не є дурнями їхня паства?          
      Не меншими дурнями є ті, які ходять до храму, де проповідує піп-алкоголік, який постійно п’яний наче чіп. Такий, з дозволу сказати, божий слуга, таке несе з амвону, що в ніякі ворота не лізе. А «віруючі» після проповіді підходять до нього, щоб поцілувати руку і почути запах перегару. Такого попа добре зобразив Ярослав Гашек у своєму знаменитому творі «Пригоди бравого вояка Швейка».  

Хабарництво

    Людина намагається завжди йти по лінії найменшого опору. Вона хотіла б отримувати найбільше грошей при найменших затратах праці. В принципі таке можливе за умови, коли ти володієш якимось владним ресурсом, яким можеш розпоряджатися за власним розсудом. В цілому хабарі хотіли б отримувати майже всі люди. Справа в тому, що в цивілізованих країнах розуміють, що високий рівень корупції руйнує державу і призводить до її загибелі. Це підсвідомо чи свідомо визнають і самі масштабні корупціонери, які свої гроші тримають на рахунках у тих країнах, де рівень хабарництва дуже низький. 
     Хабарництво прийшло до європейських народів зі Сходу. Під час Хрестових походів аскетична Європа зустрілася з пишним і корумпованим Сходом. Вона побачила, що підкупом і хабарами Схід вирішує багато дійсно гострих проблем, в тому числі й військових. Особливо великий розвиток хабарництво отримало в Росії. І не дивно. Генетичні угро-фіни, росіяни декілька століть були під прямим і опосередкованим впливом східних народів, хоча б просто географічно, постійно контактуючи з ними. Через це саме тут виникла, як на мене класична фраза російського літературного героя, яка розкриває сутність навіть найпорядніших, а точніше найдорожчих представників російської влади. Про це вже згадувалося в цьому творі, однак варто повернутися до цього, так як це визначальні глибинні речі.
     Один літературний герой, бажаючий поживитися за рахунок держави каже другому. Щоб отримати підряд треба дати хабара такому то. А той йому у відповідь: так він же не бере. Це всі знають. Це ж скільки треба дати, щоб він узяв? Таким чином цей літературний герой правильно стверджує по сутності давно відому тезу про те, що в кожної людини є своя ціна. Просто одні дуже дешеві, інші надзвичайно дорогі. Радянський розвідник, який врешті-решт перейшов на бік Заходу, через не повністю атрофовану совість, але в основному тому, що був надто розумним і винахідливим для такої роботи, описував в одному зі своїх романів, як він завербував одного американського військовика. Він просто підійшов до молодого чоловіка і назвав таку суму, від якої той не міг відмовитися. І ця цілком забезпечена людина, яка здавалося б мала все, за величезний хабар продала свою Батьківщину. Потім були оприлюднені й інші факти, вже громадян других країн, які за великі гроші продавалися ворогам своєї держави.
     Особливо мерзенні факти політичного хабарництва, які притаманні українському політикуму. «Народні обранці» продаються за гроші гріховній владі, переходячи в статус витвореного українською дійсністю нового терміну політичних проституток (тушок), які «тупо» продаються за гроші, а потім слугують своїми голосами давальникам хабарів точно так, як повії віддають власне тіло тому, хто їм заплатив. В Україні продаються здавалося б усі: від президентів до пенсіонерів. Останні за пакет гречки, ще й з простроченим терміном використання, виданий їм перед виборами готові продати рідну маму в купі з рідною країною.
     Один чоловік сказав мені, що родину одного з президентів України переслідують всілякі нещастя і негаразди. «А що ж ти хочеш, його проклинають мільйони громадян країн, щиро бажають йому смерті, всілякого зла, моляться за це. Хіба таке  може не відбиватися на ньому і його родині? Звичайно, що ні». Дійсно, якщо ти сієш зло, воно врешті-решт обов’язково окошиться на тобі, або на твоїх нащадках. Історія однозначно вказує на те, без будь-яких винятків, що всі родини відомих сіячів зла були повністю знищені долею. 
      Суддя за хабар засуджує невинну людину, діючи в інтересах тих, хто йому заплатив. Грошима, квартирами, дачами, нагородами. Якщо у вас є можливість подібного аналізу, факти і документи, перевірте, чим ці люди закінчать через декілька років. Які негаразди спіткають їх близьких, через якийсь час. Розплата неодмінно їх знайде. Від долі ніхто не має захисту, яку б посаду він не займав. Розумні люди, коли вони не здатні противитися злу на своїй роботі, просто звільняються з неї і відходять у бік.
    Очевидно, що без подолання хабарництва, в тому числі й політичного, розвиток будь-якої держави не є можливим. Країна, де хабарництво знаходиться вже на рівні «господарського змащування деталей суспільного механізму», неминуче приречена на поступову деградацію. Країна, де її громадяни, «народні обранці» отримують державні нагороди від президентів інших країн, за антидержавні дії, тобто отримують політичного хабара, а це майже нікого не дивує і це всі сприймають спокійно, знаходиться на порозі повного переформатування. Для того, щоб перейти до іншого, потрібного для розвитку і процвітання стану в такій країні потрібна якнайжорстокіша диктатура. І вона неодмінно відбувається.
     В ХХІ ст. така диктатура вже може мати демократичні підстави, схожі на такі, які є в Сінгапурі. Тут правляча партія, яка повністю очистилися через дієву смертну кару від корупції, сформувала абсолютну більшість в парламенті і проводить постійну політику внутрішнього самоочищення від незаконних дій можновладців. Це призвело до того, що майже позбавлена внутрішніх ресурсів розвитку країна стала найбагатшою в Азії.  
      Тисячі, а може й мільйони разів повторено, що риба псується з голови. Якщо в країні буйним цвітом розцвіла корупція, це може означати лише одне – головними корупціонерами в ній є президент, прем’єр-міністр, король, імператор, емір і таке інше. Боротися з корупцією дуже просто. Якщо людина отримує за рік прибуток в 20 тис. доларів, а має статки на мільйони доларів – ця людина корупціонер. Які ще докази її вини потрібні? Але коли влада не звертає на такі речі ніякої уваги, це говорить про те, що й вона згори донизу корумпована. Якщо син можновладця, донька, дружина чи інші близькі йому люди, маючи маленький прибуток, раптом стають мільйонерами – їх треба негайно заарештовувати і виясняти звідки в них гроші. В 100 випадках із 100 їхні гроші крадені або отримані їхнім владним родичем у вигляді хабарів. 
     Якщо людина володіє величезною нерухомістю за кордоном, має рахунки в швейцарських чи інших банках, вона класичний корупціонер. Якщо її донині не судили, корумпована вся система правоохоронних органів згори донизу і з цим треба щось робити, інакше держава загине або скотиться до громадянської війни. Цьому безліч прикладів у світі. Найяскравішими з них є так звана «Арабська весна». Аналітики продовжують шукати її причину. Дехто намагається пояснити ці події підступами зарубіжних агентів, звичайно ж американських. А причина цих революцій одна – масова корупція в арабських країнах.  
     Хабарництво руйнує не лише державні інституції, воно знищує й нормальні щирі стосунки між людьми, зокрема віддану дружбу. Остання ніколи не базується на вигоді і грошах. Зараз прийнято спокійно обідрати друга, зрадити його, відвернутися від нього в біді. Відійшла в минуле  така братня дружба, яка була між козаками-побратимами, коли один з них спокійно і радісно йшов на смерть заради іншого. Пірнула в небуття і дружні стосунки Патрокла і Ахілла під час Троянської війни, чи щирість у відносинах Давида і Йонафана в давньому Ізраїлі. Більше вже не надихає молодих людей і дружба римлян Сціпіона і Лелія. 
    Каїн у нас переміг Авеля. Ми вже не робимо помилок Мойсея, який марно сподівався на щиру дружбу фарисеїв. Ми вже самі фарисеї, лукаві люди, готові на будь-який обман заради грошей. Керівник найбільшої правлячої фракції в українському парламенті, обтяженому неологізмами «тушки», «кнопкодави» і таке інше хвалиться на увесь світ, що він «розвів опозицію, як кошенят», тобто обдурив людей, які йому повірили. І радіє з цього як мала дитина. Це і є атмосфера хабарництва в суспільстві, коли кожного можна купити й продати, а якщо тобі заплатили гроші, ти мусиш говорити і робити, м’яко кажучи парадоксальні речі. 
    Гроші, отримані у вигляді хабара, як і все, що людині дісталося легко, без зусиль вона не цінує. Як прийшло, так і пішло. Тому всілякі місця дорогих розваг просто кишать хабарниками,             
 
Дурні при владі

    Дурна дружина чи чоловік – це проблема родини, дурний директор підприємства – це проблема його працівників, дурний правитель країни – це вже проблема кожного її громадянина. Взагалі, з історії ми знаємо безліч прикладів того, як країна занепадала через дурного правителя і розквітала, коли його народ змінював на розумного. Все одно в цьому сенсі не скажеш краще за Себастьяна Бранта:
Багато йолопів на світі.
Здається їм, що й знамениті,
І мудрі лиш вони одні, 
Та знають всі: вони дурні.
Але назвати дурнем спробуй
Вельможно-владарну особу…
    Дурні при владі думають лише про власний зиск, а не про загальне добро. Через це вони і дурні, бо важать головою. Суспільство готово терпіти скільки завгодно злидні, якщо їх терплять всі, в тому числі і владні особи. Якщо ж на фоні загального зубожіння влада постійно багатіє і навіть на показ виставляє своє награбоване в народу багатство – чекай біди. Знову цитую пана Бранта:
Країна та фортуну має,
Якою мудрий управляє;
Там добрі звичаї у раді, 
Не стане підлість на заваді.
Та лихо краєві, де князем
Нездара і невіглас разом;
Там кожен пив би та гуляв,
Байдужий до державних справ.
     Характерною особливістю дурнів при владі є намагання довічно її утримувати. Через це багато хто з них закінчує своє життя дуже погано. Особливо яскраво дурисвітство можновладців висвітлилося на початку ХХІ століття. Розвиток суспільства, неминучий підйом його поінформованості і забезпеченості засобами комунікації призводить до зменшення інтелектуального розриву між економічно розвиненими націями, і тими, що розвиваються. Тому доля багатьох країн, які в минулому випереджали своїх сусідів в освітньо-інформаційному сенсі, нині ставиться під великий знак запитання. Наприклад, Ізраїль в минулому на голову випереджав своїх арабських сусідів, з якими затято ворогував,  саме в інтелектуальному розвитку. Туди, особливо з колишнього СРСР, з’їжджалися освічені і «просунуті» люди. В наш час ця різниця постійно зменшується і це говорить про те, що дана країна об’єктивно приречена на поразку. Однак, «мудрі» керівники цієї держави цього чи то не можуть, чи то не хочуть зрозуміти.
      А ось їхні арабські антагоністи, які пережили так звану «Арабську весну». Подивимося на них. Керівники всіх цих держав, всією душею, і не лише нею, бажали мати собі довічний статус президента, та ще й хотіли, щоб після їхньої смерті цю посаду отримали їхні діти, а потім і онуки. Навіть самі народи цих країн були впевнені, що саме так і буде. Не сумнівалися в цьому і недолугі правителі та їх аналітики в інших державах світу. Пам’ятаю, як за рік до подій в Єгипті, які скинули і віддали під суд його президента Хосні Мубарака, я в столиці Єгипту Каїрі розмовляв з освіченими  молодими випускниками столичного університету. «То скоро революція?» – запитав я їх. У відповідь долинув дружний сміх. - Ви просто не розумієте, що в нас ісламська країна. У Єгипті ніякої революції в принципі бути не може, хіба що військовий переворот, - казали вони мені. Буде наш президент правити нами довічно, а потім його син і онук. Не пройшло і року, як в цій країні відбулася революція і хворого президента,  ще декілька місяців тому майже бога, віддали під суд.
     А як чіплялися за владу Саддам Хусейн і Муамар Каддафі, керівники відповідно Іраку й Лівії. І чим все це закінчилося? Одного повісили, а іншого застрелили як собаку, перед тим страшно познущавшись, в якомусь придорожньому рові. А потім помістили, щоб не смердів в жаркому кліматі пустелі до м’ясного відділу супермаркету і люди приходили подивитися на нього як до музею. А Бен Алі в Тунісі. А Президент Ассад, який отримав посаду з рук свого батька і свято вірив, що і він передасть владу своєму синові, а той далі по родинному ланцюжку.
    Чи можна назвати розумними тих державних діячів, які підтримували ці режими, теж будучи впевненими в їх довічному статусі?   
     Взагалі, з цього приводу не можу зараз пригадати хто сказав, але це розумні слова: у світі немає слаборозвинутих країн, є лише слабокеровані. Я якось, пишучи чергову статтю з геополітики і політичної географії підрахував, що понад 90% бідних країн є такими не через відсутність ресурсів власного розвитку, а через панування в керівництві держави злочинних дурнів. Вони завжди орієнтовані на свій внутрішній замкнутий світ, у той час як розумні люди знають, що сенс життя треба шукати не всередині себе, а за межами свого его. І чим ширший світ пошуку власної місії, тим розумніша і більша за масштабом особа. Розумний керівник поширює власну місію як мінімум на простір своєї держави, своєї частини світу і всієї планети. Він мислить стратегічно і тому його мало цікавлять власні вигоди, власне збагачення, набуття надлишкових статків за рахунок громадян своєї держави.  
     Найбільша дурниця нинішніх можновладців, яка однозначно руйнує суспільство і роз’їдає його з середини як ракова пухлина – це корупція. Розумний правитель ніколи не буде спеціально насаджувати корупцію у власній країні. Більш того, він буде всіляко боротися з нею задля як спільного добра, так і добра власного. Балачки про те, що корупцію не можна побороти в принципі, не більше ніж намагання лукавих, але нерозумних людей ловити рибу в каламутній воді. Риба, як відомо, псується з голови, а суспільство, країна, вступає в кризовий стан через корупційний занепад їх верхівки. Розумний правитель починає свою діяльність з боротьби з корупцією і проведення на цій основі назрілих соціально-економічних реформ.
     Яскравішого прикладу мудрого і успішного керівника держави, як сінгапурський прем’єр-міністр Лі Кван Ю нинішня історія людства не знає. Про нього вже я згадував. Цей правитель у 1965 році отримав Сінгапур як одну з найбідніших і найкорумпованіших країн світу. Свою боротьбу за перетворення цієї позбавленої ресурсів розвитку країну він почав з двох взаємопов’язаних речей – нещадної боротьби з корупцією і наркоторгівлею. Вийшов він на пенсію в найбагатшій і найчистішій країні Азії, де за корупцію і поширення наркотиків існує смертна кара.
    У свій час, не маючи життєвого досвіду, я наївно вважав, що на «самій горі» влади дурнів бути не може. Туди, мовляв, можуть потрапити нехай і вкрай непорядні, але дуже розумні і хитрі люди. Мої міркування з цього приводу зводилися до тези, що для того, аби вилізти на саму вершину влади вже точно потрібен розум. Пройшло багато років, я спілкувався з різними людьми і врешті-решт зрозумів, що потрапляння «на саму гору» це надто вже випадковий процес. А випадок може возвеличити будь-кого, в тому числі й останнього дурня.  
     Дурні при владі нерідко намагаються йти проти волі більшості, організовуючи режим внутрішньої окупації. Особливо часто таке трапляється в країнах, де прийшла національна чи расова меншість захоплює владу над більшістю корінного населення, титульною нацією. Такий режим особливо жорстокий, але закінчується він, як свідчить історія, завжди однаково. Національна чи расова більшість, корінне населення неодмінно повстає і знищує владу внутрішньої окупації. Одному моєму знайомому карпатський мольфар пояснював, чому українці врешті-решт знищать владу «інородців», які її захопили в Україні, створивши внутрішній окупаційний режим. Він цю закономірність ілюстрував на основі конкретного прикладу, який трапився на його обійсті влітку 2012 року.
     Цей дивовижний чоловік, який організував фермерське господарство і при цьому відроджував давні місцеві  вірування пояснював моєму знайомому, чому населення Карпат так затято підтримувало українських націоналістів на чолі з Степаном Бандерою. Ми діяли точно так, як ластівки на моєму обійсті. Це трапилося лише декілька днів тому. Ластівки звили гніздечко під дахом його хати. Одного дня в уже готове гніздо залетів горобець і вирішив його зайняти. Спочатку прилетіла пара ластівок, які це гніздо побудували. Вони підняли ґвалт, намагаючись викурити горобця зі своєї домівки. Але той не звертав на хазяїв ніякої уваги. Тоді ластівки полетіли за підмогою. Повернулися з декількома друзями і знову намагалися криком визволити свій дім. Горобець і на це не реагував. Потім ластівки полетіли ще за підмогою. Горобець нахабно не реагував.
     Нарешті навколо захопленого гнізда зібралися мабуть всі ластівки округи. І тут вони, так би мовити від слів і вмовляння агресора перейшли до діла. Вони полетіли до гнізда і почали заліплювати в ньому льоток. Горобець виявився замурованим. А ластівки всі разом збудували нове гніздо для родини, дім якої був захоплений. Ось так і ми-українці, боролися і знову боротимемося проти агресорів-окупантів, які захопили наш дім. Скоро ми від слів перейдемо до дій.       
    Звичайно, що навіть розумні люди при владі, коли владні дурні попередники загнали ситуацію до глухого кута, не завжди знаходять з нього прийнятний вихід. Тим більше, що завжди треба пам’ятати слова успішного президента США колишнього голлівудського актора Рональда Рейгана про те, що уряд не вирішує проблем, він фінансує їх.
    Владні дурні дуже люблять говорити про те, що невтішні наслідки їхньої управлінської діяльності для країни пов’язані з різного роду фатальними випадковостями. Це чистої води брехня і лукавство. Тут можна погодитися з Вольтером, який стверджував, що випадковостей не існує, все на цьому світі є або випробуванням, або покаранням, або нагородою, або ж провісництвом. Як поганому танцівникові заважають ноги, так і недолугому керівництву державою постійно заважають якісь драматичні випадковості. В Радянському Союзі такими трагічними випадковостями, які регулярно повторювалися, були всілякі кліматичні катаклізми. Не вистачає харчів на всіх? Люди вистоюють у величезних чергах, щоб придбати найнеобхідніше? А що ви хочете, коли зима була така, що все вимерзло, а літо таке, що все «згоріло». А якби не було цих недоречних випадковостей, отоді б ми дали… Не випадок керував їх життям, а вони керували цими випадковостями Точно за Станіславом Єжи Лецем, котрий писав, що всім керує випадок. Знати б ще, хто керує випадком.
     Взагалі, в останні роки існування Радянського Союзу, коли вже можна було називати речі своїми іменами, всі дружно називали цю державу «Країною дурнів». Не в останню чергу такою її зробили дурні при владі, які почергово змінювали один одного від самого заснування цього Союзу. Саме ці люди й привели дану країну до того, що наприкінці їх діяльності в крамницях зникли всі групи товарів, навіть сіль, цукор, сірники і хліб. Ось переді мною номер 9 популярного в СРСР часопису «Наука и жизнь» за 1988 рік. Нагадаю, що до розпаду Радянського Союзу залишилося ще 3 роки. Ось що пише в редакцію громадянка А. Кудрявцева з міста Вологди: «Прочитала статтю «Макарони з секретом» (№1, 1988 р.). Хочеться спитати товариша Ніколаєва: а де ці макарони, хоча б і погані? У нас в Вологді їх немає вже роки два-три». Вологда це обласний центр Росії. Що ж тоді творилося вже за 6 років до розпаду СРСР в районних центрах і селах. До чого довели країну і людей владні дурні, які нею керували? 
     2013 рік в Україні ознаменувався стосовно теми нашої розмови в цій частині книги надзвичайно показовою подією. Під час телевізійного виступу перед аудиторією в прямому ефірі прем’єр-міністр нашої держави пан Азаров звернувся до аудиторії з запитанням: «чи схожий я на дурня?». Всі промовчали, а як відомо мовчання знак згоди, а одна жінка сказала «так». Це не пересічне явище. Воно вказує на те, що українське суспільство вже дало оцінку інтелектуальним здібностям влади, а влада підсвідомо теж свою діяльність вже оцінила, Ця самооцінка і вирвалася в спонтанному запитання прем’єр-міністра.
     На завершення про владних дурнів можна порадити розумним, чесним, освіченим і дієвим людям йти в політику лише тоді, коли їхня шкіра не тонша, ніж у носорога. Це, до речі, думка не моя, який ніколи політикою на державному рівні не займався, а такої авторитетної і досвідченої в цій царині людини, якою був Франклін Рузвельт.   
    
 
Відсутність формальної логіки – дурість

     Однією з ознак людської дурості є відсутність в мові і діях людини формальної логіки. Ще давні греки казали, що відсутність формальної логіки є маразмом. Так воно і є. В Україні жартуни стверджують, що логіка буває трьох типів – формальна, залізна і жіноча. Людина влаштована так, що вона завжди намагається виправдати свої, навіть найбезглуздіші вчинки і судження якоюсь логікою. Так ось, розумні люди керуються в своїй діяльності формальною логікою, а дурні – логікою «залізною» і «жіночою».
     Мабуть найяскравішим прикладом того, як нинішня державна політика, будучи абсолютно позбавленою формальної логіки, а значить і маразматичною, призводить до того, що найбагатша на всілякі відомі ресурси розвитку в Європі держава, тобто Україна, є в цій частині світу  найбіднішою. Наша держава  ще служить прикладом того, як суб’єктивний чинник (дурні при владі) домінує над чинником об’єктивним, наявність ресурсів розвитку.
      В Україні маразматичним і позбавленим формальної логіки є все: державна релігія, яка представлена Українською православною церквою Московського патріархату. Тобто в країні, яка прийняла християнство як мінімум за 300 років до виникнення Москви і де християнами були ще київські князі Аскольд і Дір, а в Тернопільській області археологи відкопали християнську церкву ІІІ століття Московський патріархат є очевидним нонсенсом і алогізмом. Патріарх – найдавніший, найстарший, першопристольний. За якою маразматичною логікою дурні при владі вважають, що пра-пра-пра-правнучка Москва старша за пра-пра-пра-прадіда Києва, ніяка психічно нормальна людина осягнути просто не може.
    Також позбавленою формальної логіки є і реальна правляча коаліція, представлена олігархічною партією великих капіталістів-олігархів і комуністів. За формальною логікою така коаліція в принципі не можлива і її ніколи в історії враженого людства не було. Комуністи за їхньою ідеологією мають бути затятими ворогами олігархів і з ними всіляко конфліктувати. А вони натомість в Україні створили з ними правлячу коаліцію і увійшли в уряд. 
     Маразматичною і алогічною є ситуація в країні, коли в ній відсутня будь-яка державна ідеологія, відсутні орієнтири, маяки, які дають нації не загубитися в безмежному морі і віднайти свій шлях до власної домівки. Світовий досвід однозначно вказує на те, що країна без ідеології, хай навіть невірної, розвиватися не може. За нашим  Вчителем  і Пророком Тарасом Шевченком це «нащо живем, чого бажаєм». Влада просто не розуміє необхідності не просто їй самій знати шлях розвитку, але й переконати в його необхідності і правильності найдієвішу критичну масу населення.
    Взагалі вже багато аналітиків звернули увагу на те, що основні алогізми в сфері державного будівництва йдуть в Україну зовні, переважно з Росії. Це пов’язано з тим, що логіка розвитку української нації і держави Україна абсолютно не відповідає логіці розвитку російської нації і держави Росія. Вони зовсім не стикуються, бо об’єктивно різноспрямовані. Тому перенесення, мавпування російського досвіду державотворення на українські терени виявляється зовсім нежиттєздатним. І чим далі, тим більше. Росія намагається запровадити в Україні абсолютно позбавлені формальної логіки російські чи проросійські ідеології, організації і рухи. Наприклад, за російську церкву в Україні, за російську мову, за російську ментальність, так званий маразматичний «Русский мир».
   В чому ж тут справа? Чому всі ці велетенські зусилля, мільярди доларів, які виділяються на фінансування відповідних російських проектів в Україні не дають бажаного для росіян ефекту? Дуже просто. Російські проекти в Україні позбавлені внутрішньої логіки. Дійсно, навіщо боротися за російську мову в Україні, коли можна поїхати до Росії і жити там серед милих серцю росіян і найчистішої російської мови. Просто купатися в ній протягом всіх 24 годин. Хоч серед триповерхової, хоч серед п’ятиповерхової. Це підсвідомо розуміють навіть зарубіжні росіяни. Тому з тріском і провалився проект переселення співвітчизників з так званого «близького зарубіжжя» до Росії. За весь час його дії ним скористалося за російськими ж джерелами, лише 30-40 тисяч зарубіжних росіян. І це при тому, що їм в Росії безкоштовно виділяють квартири, дають гроші на життя і забезпечують роботою. Але все одно вони з України, Молдови, Білорусі, Прибалтики до історичної Батьківщини, яку вони нібито так сильно люблять, їхати не хочуть.
       На цьому фоні просто смішно слухати агітацію  агентів російського імперіалізму в Україні про необхідність якнайшвидшого створення з Росією союзу, бо в Росії, бачте, набагато вищі зарплати, стипендії, пенсії і таке інше, ніж в Україні. На це я завжди відповідаю, так в чому ж тоді справа, чому це ви донині тут в Україні «мучитеся», коли в улюбленій вами Росії так добре. Що хіба кордон між двома країнами закритий. Продавай свою чотирикімнатну квартиру на Печерську в Києві і купуй п’ятикімнатну в Калузі чи Костромі, шикарну дачу в передмісті, машину, та ще на квартири для дітей вистачить. А ще краще продати свою квартиру в Києві і отримати квартиру чи будинок в Росії безкоштовно за програмою повернення співвітчизників додому. Вона донині існує. На даль, бажаючись нею скористатися майже немає.
      І взагалі в цьому питанні логіка абсолютно проста: якщо ти любиш Росію, російську мову і російську культуру, то чому ти не хочеш жити в Росії? Навіщо боротися за російську мову в Україні, коли її в Росії без будь-якої боротьби «навалом»? Якщо ж ти живеш в Україні, то в тебе, за формальною логікою, просто немає іншого виходу, як любити Україну, українську мову і українську культуру. Інакше ж твоє життя в Україні позбавлене будь-якого сенсу.  
      Як же потрапляють на саму вершину владу некомпетентні дурні? Бо ж за логікою речей здавалося б, що вони через власну некомпетентність ніколи не зможуть заслужити довіру людей. Цю таємницю розкрив відомий вчений і мислитель Лоуренс Пітер. 	  Його теж занепокоїла очевидна тенденція сучасного світу, яка полягає в тому, що на нас насувається всезростаюча некомпетентність, дурість і розбещеність так званої еліти. Пітер писав: мене непокоять сумніви. Не можу зрозуміти, хто править світом – люди некомпетентні, але чесні, чи розумні хлопці, які роблять з нас дурнів. І Пітер пояснює зростаючу некомпетентність еліти на всіх її ієрархічних рівнях тим, що у світі склалася абсолютно провальна модель підбору керівних кадрів. 
     Скажімо, десь є успішний учитель, який зарекомендував себе гарним педагогом. Цю людину люблять учні і батьки, він чудовий наставник молоді. Його старання і талант помітили і висувають на посаду директора школи. І тут виявляється з часом, що він абсолютно бездарний адміністратор. Інший приклад, успішного директора школи помітило керівництво і висунуло його на посаду керівника освітньою галуззю в районі чи області. Пройшов час і стало зрозуміло, що успішний директор школи є нікудишнім завідуючим районним чи обласним відділом освіти. Просто людина досягла свого рівня некомпетентності і на ньому застрягла. І це стосується будь якої сфери управління. Успішного інженера висувають на директора заводу і він провалює справу. Директор заводу, який налагодив роботу на власному підприємстві стає міністром і галузь поступово стає кризовою. Успішного і навіть геніального актора призначають міністром культури і він, досягши власного рівня некомпетентності, страждає сам і руйнує всю галузь. 
     Як правило люди досягають певних адміністративних висот саме в середньому віці. А це вік, коли, за словами все того ж Лоренса Пітера, ти занадто молодий, щоб виходити на пенсію, і занадто старий, щоб отримати іншу роботу. І некомпетентна людина вимушена все більше занехаюючи свою роботу, до останнього чіплятися за неї. І людина робить вигляд, що все знає і в усьому розбирається, сплітаючи інтриги і підставляючи дійсно талановитих і знаючих людей, щоб оточити себе ще більшими невігласами. А ми всі забуваємо слова Лао Цзи, який писав, що хто робить вигляд, що багато знає й до всього здатний, той нічого не знає й ні до чого не здатний.    

      
  

Дурний парламент – дурні й його закони

     Вираз – дурний піп – дурна й його молитва стосовно парламенту можна перефразувати: дурний парламент – дурні й його закони.
     Мене завжди дивувало, чому в українському парламенті зосереджена така неймовірна для суспільства в цілому маса невігласів, дурнів, злочинців, збоченців, педофілів, українофобів тощо. Чому парламент не відображає структурний стан українського суспільства практично ні в чому, навіть в національному складі населення. Чому у нас при 80% українців у країні в керівництві державою їх практично немає. Президент не є етнічним українцем, прем’єр-міністр теж. Не були на час написання цієї книжки етнічними українцями міністри оборони, освіти, екології, керівник СБУ, Національного банку і таке інше. Можливо етнічні українці дурніші за інші нації? Можливо вони генетичні збоченці і невігласи? Нічого подібного. Аналіз діяльності в найвищих органах управління державою владних «інородців» або «нацменів» вказує на протилежне. Саме вони й є головною причиною всіх негараздів в країні. Саме серед них сконцентровано чи то випадково, чи то закономірно, основна маса всіляких збоченців і злочинців.
     Наш парламент як тільки в народі не називали. Мабуть найвідоміше перефразування з Верховної Ради у Верховну Зраду. Вона приймає закони, потім їх переписує неймовірну кількість разів, доводячи до повного абсурду. Аналізуючи життя народних обранців робиш висновок, що в своїй критичній масі вони не здатні дати ради ні собі, ні своїм дітям. Як же вони можуть дати раду найбільшій за площею державі Європи? Ще гірша ситуація в сусідній Росії. Там взагалі один з керівників держави заявив, м’яко кажучи, парадоксальну річ, що парламент не місце для дискусій. І російська Государствєнная Дума почала штампувати практично без обговорення абсолютно божевільні закони. Це дало підстави для відомого російського журналіста Познера назвати вищий законодавчий орган своєї держави Государственной Дурой. 
     Однак не варто канонізувати закони держави. Звичайно, що добре було б мати раціональну систему законів у країні. Однак, можна погодитися з відомим мислителем Френком Гербертом, який підкреслював, що добре управління залежить не стільки від законів, скільки від особистих якостей правлячих. Механізм управління завжди підпорядковується волі тих, хто керує цим механізмом. Отже, найважливіший елемент управління – це метод добору лідерів.  
      Солон казав, що закони подібні до павутини: якщо в них потрапить безсилий і легкий, вони витримають, якщо великий і сильний – він розірве їх і вирветься.
    Ми можемо сказати, який народ, такий і парламент. Кожна нація гідна влади, яка в неї є. В принципі ця теза вірна, але лише в цілому, не рахуючи конкретних прикладів. Звичайно, неадекватний народ обирає неадекватну владу. Звичайно, якщо в країні існують демократичні процедури виборів. А якщо вибори є лише димовою завісою, ширмою за якою криються маніпуляції, підкуп, шантаж, відверті фальсифікації, як це, ні для кого не секрет, відбувається в Україні? Чи є тоді парламент країни виразником волі більшості нації? Чи виражає він волю народу? Очевидно, що ні. І звинувачувати адекватну більшість нації в тому, що вона обрала не тих, не можна. Саме за таких умов і потрапляють до парламенту і інших органів влади всілякі збоченці, дурні і злочинці. 
    Якщо ж демократичні інститути волевиявлення народу не діють і при владі знаходяться збоченці і злочинці, достойна нація починає поступово трансформуватися в бік самоорганізації і витворення паралельних органів влади, які після революції замінять сфальсифіковані. Саме цей процес відбувається нині в Україні. Навально зростає кількість вбивств міліціонерів, працівників прокуратури, суддів, ґвалтівників, педофілів, підпали їхніх автомобілів, будинків і таке інше. 
     Звинувачувати українську націю в неадекватній реакції на  події в державі не можна. Ментальність українців, наприклад, на відміну від, скажімо, білорусів, росіян чи словаків не є рабською. В Білорусі чи Росії може століттями існувати диктатура і народ буде мовчати, бо так склалася його історія впродовж всього періоду існування цих націй. Зовсім інша Україна і українці. Так сформувалося історично, що до України століттями стікалися звідусіль люди, які внутрішньо не сприймали над собою імперського насилля. Це на генетичному рівні витворило націю, яка не здатна довго терпіти над собою пана. З одного боку це добре, а з іншого породжує анархію.
     Недаремно, що саме в Україні виникла єдина у світі в ХХ ст. анархічна республіка Нестора Махна. І саме в Україні віками існувала Запорізька Січ, як уособлення світової мрії про практично нічим не обмежену, крім прямих людських стосунків  волю і свободу. Нічого подібного історія людства більше не знала. Це говорить про специфічні риси українського менталітету саме в царині державотворення. Якщо українцям вдасться поєднати генетично закладене в них прагнення до волі з необхідністю коритися загальнонаціональним інтересам, у світі витвориться нова Система державотворення, більш вільна і справедлива.   
 
Брехня
     Брехати, видумувати, прикрашати, виставляти себе у вигідному світлі оточуючим взагалі притаманно людині. Така вже її сутність. Ми любимо брехати самі, але не виносимо, коли нам брешуть інші. В цьому протиріччі криються багато людських нещасть. Українці кажуть: брехнею увесь світ пройдеш, - назад не вернешся. Дійсно, якщо людина розумна, вона швидко розкусить брехуна. Особливо болісно сприймають брехню близькі вам люди. Тому намагайтеся не брехати своїй дружині чи чоловікові без великої потреби. Ваші близькі відчують вашу нещирість і почнуть сумніватися у вашій прихильності і вірності. А це й є початком кінця вашим щирим стосункам, а отже і щасливому родинному життю.
      Блаженний Августин підкреслював, що зло існує лише для того, щоб відтіняти добро. Перефразовуючи такого безперечного авторитета, нехай мені пробачать читачі за нахабство, людська дурість і брехня існують лише для того, щоб ми могли оцінити правдиві і розумні ідеї, правдивих і розумних людей, правдиві і розумні їх дії, Якби не існувало брехливих дурнів, то не існувало б і бази для порівняння. Хіба не так?
    Брехня, шахрайство, дурість є дуже близькими родичами. Вони походять з однієї родини і мають спільних батьків. У наш час брешуть всі, особливо, коли треба видурити в людей гроші. Обважують, обмірюють, недораховують, недоплачують. Несправжні жебраки випрошують у людей гроші. Я знав одну стареньку, яка як на службу ходила до гіпермаркету, просячи милостиню і розповідаючи всім, як з нею обходяться її рідні. Не дають навіть їсти. Я б і сам повірив в її розповіді, аби не був сусідом і не знав істинного стану справ. Ця бабуся мала все, але їй просто подобалося дурити людей. Вона отримувала від цього справжнє задоволення. 
    А ось у знайомих син постійно видурює гроші на випивку і дівчат. То гроші потрібні на лікування його однокурсника, то треба здавати гроші викладачу за іспит, а то й розбилася на машині знайома студентка. Синок просто не може жити без брехні. І бреше він так майстерно, що наївні батьки всьому вірять. 
      Інший випадок з моєї праці в університеті. Вже в 2013 році одна професор і завідувач кафедри, сміючись розповіла мені, як їй зателефонувала одна високопоставлена мати і погрожувала страшними напастями за те, що кафедра така-сяка і наскрізь корумпована донині не видала її доньці диплом магістра. «Всім на її курсі видали, я сама перевірила, а їй ні. Скільки ми повинні заплатити за диплом», - репетувала вона. А її доньку відрахували зі студентів ще на першому курсі. Виявляється, що 5 років донька дурила свою матір і батька, ніби вона успішно вчиться в університеті. Нібито ходила на заняття, відвідувала лекції і семінарські заняття, їздила на практику і таке інше. І батьки всі ці роки в це вірили. Ось такою буває брехня і такою може бути віра в неї.
    Чоловіки дурять жінок, а жінки чоловіків. Під час навчання в аспірантурі Академії наук у нас навчався один одружений молодик. Він жив разом зі своєю дружиною в гуртожитку поруч з нами. Цей молодик був патологічним гулякою і брехуном, а його дружина патологічною дурепою. Вона розповідала всім своїм подругам, таким же дружинам аспірантів, що її чоловік настільки зайнятий у своїй лабораторії і так інтенсивно працює над кандидатською дисертацією, що часто-густо навіть ночує в лабораторії. Всі над нею сміялися, бо знали як її чоловіка, так і її. 
      Про брехню політиків і говорити не випадає. Все українське політичне життя наскрізь просякнути брехнею. Брешуть не зморгнувши оком. Виступають перед своїми виборцями, на радіо і телебаченні і брешуть, брешуть, брешуть. Чому люди не судять про інших за їх справами, а не за словами? Чому вони обдурені нескінченну кількість разів знову вірять відвертим брехунам? Звичайно,  тому, що дурні. Віра словам, це найкращий тест на дурість. Недаремно Джон Локк писав, що вчинки людей – кращі перекладачі їхніх думок. Або Ісус Христос: «Пізнаєте їх за їхніми плодами». Однак люди постійно наступають на одні й ті ж граблі і продовжують вірити іншим людям не за їх справами, а за їх словами. Тому й залишаються дурнями.     
       
      
      
Приклад батьків
     Одного разу, перебуваючи в Польщі, а літо було тоді дуже дощове і вода з небес всім набридла, я, проходячи біля вікна одного будинку, побачив як відчинилося вікно. Звідти визирнула мала дитина і видала напівпольською-напівросійською таку тираду з приводу погоди, що в мене вуха зів’яли. Щоправда польським словом було лише «курва», а все останнє класичний російський мат. Я запитав у знайомих, які йшли разом зі мною і жили по-сусідству: що це за люди такі специфічні живуть в цьому будинку. Та в Зосі чоловік росіянин, що ж ви хочете, - відповіли мені.
     Ось так. Я тим більше не здивувався, бо бував і жив в Росії і знаю, що там матюкаються всі – від малих до старих. Я бачив і чув в Костромській області, забавну для мене картинку. На вулиці лаялися сусіди. Важкі багатоповерхові матюки, які вживалися при цьому були абсолютно характерним і нормальним явищем в Росії і я це добре знав. Здивувало мене те, що лаялися між собою дівчинка років 3-х і старезний дідуган. Звідки ж набралася ця дівчинка, яка тільки навчилася говорити таких страшних слів? Від власних батьків, звичайно. 
     Якщо ви при дружині і малечі говорите непристойні, брехливі, негідні цивілізованої людини речі почуєте їх врешті-решт від своїх рідних і на свою адресу. Здавалося б елементарні речі, але чи багато ви знаєте людей, які на них зважають. Я не знаю, який духовний рівень може бути в тих російських дівчаток, приблизно шести і десяти років, які стояли біля батьків у далеких 60-х роках ХХ століття, поки їх батько пояснював нам як добратися до одного районного центру Ярославської області Росії. Цей чоловік просто показував нам напрямок рукою і суцільно матюкався. Матюкався не зі зла, а абсолютно буденно.  Це говорило про те, що він так просто говорить. Так він спілкується зі своєю дружиною, своїми доньками. І ця буденність є найстрашнішим духовним діагнозом Росії. Це «свінцовиє русскіє мерзості», за словами М. Горького. 
     Ну це приклад батьків для дітей у родині. Але коли в церковному приході панує брехня, лукавство і обман. Коли піп п’є і часто буває п’яний ніби чіп. Коли піп є педофілом. Коли він збирає данину з мирян на ринку як якийсь рекетир. Яких людей може виховати такий піп і така церква? Про яку духовність може йти мова, коли попи торгують землею на цвинтарях, беруть участь у брудній політиці, коли вони підтримують українофобів і самі такими є? Яку паству виховують такі попи і церква, до якої вони належать?
     А якщо дурень, збоченець і злочинець «батько нації»? Що за країну і яких її громадян він виховає? Діоген «з бочки» раз зустрів молодого хлопця, п’яного як чіп. Він одразу прорік, що цей хлопець вдався у свого батька, який був відомим в окрузі, як би тепер сказали, алкоголіком. Риба, як відомо, псується з голови. Якщо в правителів держави панує дурість і розпуста, то всі ці якості неодмінно проявляться і в суспільстві в цілому.
       В суспільстві існує постійне протиріччя між батьками і дітьми. В більш широкому розумінні це протиріччя між вчорашнім і завтрашнім днем, між знаннями і дією. Батьки відходять і намагаються власних дітей вберегти від тих помилок, які вони зробили в житті. Однак плин часу постійно прискорюється і приклад батьків у відношенні дії стає все більш проблематичним. Діти набагато швидше адаптуються до життя, а батьки не встигають за ним. Внаслідок цього досвід і приклад батьків стає все більш ефемерним. Через це ще більшого значення набуває духовний, а не матеріально-повчальний приклад старшого покоління. 
    Вже згадувані раніше філософи Луї Повель і Жак Бержьє звертали нашу увагу на те, що реформатори не володіють знаннями, а ті, що ними володіють, надто байдужі, щоб намагатись провести реформи. Але настане день, коли знання і воля об’єднаються, і тоді світ рине вперед. В цьому контексті батьки є людьми, які володіють інформацією, а діти мають волю до дії. Тому раціонально організоване суспільство в його елітній частині являє собою раціональний сплав батьків і дітей, досвідчених, але нерішучих вікових людей з молодими дієвими реформаторами. 
     Геронтологічна орієнтація лише на знання і досвід батьків і дідів, неминуче призводить до застою і деградації. Ментальність старих людей не лише консервативна, але й спрямована на досягнення максимального комфорту в усьому. Природне зменшення рухливості людей похилого віку впливає навіть на структуру очолюваної ними економіки. Структура господарства поступово зміщується в бік загнивання і паразитизму. Все більше виробляється товарів саме для забезпечення комфорту і продовження життя «дідів і прадідів». Цілі галузі економіки з багатомільярдним оборотом займаються контролем ваги людини чи, скажімо, випускають сотні приладів для поїдання яєць чи риби. Все більше виробляється і ліків для боротьби зі старінням організму людини. В Росії вік держслужбовців, які мають право займати найвищі посади в державі законодавчо спочатку продовжили до 65, а потім і до 70 років. 
     Історія ж на чисельних прикладах говорить, що поступове старіння правлячої еліти в будь-якій країні призводить спочатку до застою, а потім і до катастрофи. Найпоказовіший приклад цьому є останні роки існування Радянського Союзу. «Кремлівські старці» цілком закономірно привели цю країну до її логічного кінця.
     Ще одним абсурдним прикладом батьків сучасного світу є так звана політкоректність. Це чистої води маразм, який вказує тільки на деградацію і моральний розклад світу батьків і дідів, його віртуалізацію і відірваність від реального життя. Люди нерівні від народження і це хіба що останньому їжаку не зрозуміло. Так само як і люди, різняться між собою і нації та раси. Це просто незаперечний науковий факт. Так як різні люди мають різні схильності і таланти, так само і різні нації і раси віддають перевагу різному роду діяльності. Заперечувати це абсолютно абсурдно, так як таке заперечення не відповідає фактам буття природи і суспільства.  
    Крім того, будь-яке суспільство неминуче поділяється на касти. І це теж простий і відомий будь-якій мислячій і психічно здоровій людині факт. Петро Успенський був абсолютно правий, коли стверджував, що «хочуть цього люди чи ні, визнають вони це чи ні, але вони вже поділені на чотири касти… Ніяке людське законодавство, ніякі філософські хитрування, ніякі псевдонауки, ніякі форми терору не здатні скасувати цей факт. Нормальне функціонування і розвиток людського суспільства можливі лише в тому випадку, коли цей факт буде визнаним і застосованим».
     Одного разу я летів з дружиною літаком з Іспанії до України. В салоні було немало родин росіян, які мали пересісти в Києві на літак до Москви. Одразу після злету декілька родин росіян об’єдналися на грунті, так би мовити, вживання спиртних напоїв. Потім почалися скандали і навіть п’яні бійки. Лише критична маса українців в салоні, їх була більшість, дозволила розрядити ситуацію. Українці просто не дали остаточно розперезатися туристам з Росії. Після того, я в Інтернеті неодноразово читав про п’яні дебоші росіян в літаках. Літаки навіть вимушені були здійснювати екстрені посадки в Пакистані, Узбекистані і інших країнах. Один п’яний росіянин вимагав навіть посадки на воду, коли літак летів до єгипетської Хургади. Ці явища стали звичайним, повсякденним явищем. Виникли навіть тури з назвою «Без росіян», так як європейські народи не виносять і не сприймають такої дикої поведінки. Але мова тут не про це. Я звернув увагу на те, що в усіх повідомленнях про інциденти з п’яними російськими туристами фігурувало повідомлення про те, що вони летіли відпочивати з дітьми. Який же приклад показують такі батьки своїм дітям? Ким ці діти виростуть? Зрозуміло, що якщо  ці російські туристи так себе поводять серед незнайомих людей за кордоном, то як вони поводять себе вдома, у звичній для них обстановці?  
     
Непорозуміння

    Напевно, кожен з нас не раз переконався у власному житті, що одна людина до кінця не здатна зрозуміти іншу людину. Більш того, людина  йде з цього світу у вічність, так і не зрозумівши саму себе. Нещодавно я з дружиною був свідком одного кумедного випадку. Прийшли ми на старий Новий рік у гості до друзів. Посиділи, порозмовляли, пощедрували, трохи випили і не трохи з’їли. Уже під ніч хазяї вийшли проводжати нас до ліфта. Живуть вони на останньому 9-му поверсі старого будинку, зданого ще в 60-ті роки ХХ століття. Навпроти оселі друзів під протилежними дверима стояв алкогольного виду чоловік. Він дзвонив у сусідські двері і кричав: «випусти дух, випусти дух». З-за дверей тонкий жіночий голос обурено відповідав: «я зараз викличу міліцію і вони тобі випустять дух». Так нічого не добившись алкоголік вилаявся і пішов сходами донизу. Сусідка відчинила двері і звернулася до нас з запитанням, що хотів від неї цей алкаш Вітя. Наші друзі пояснили їй, що черговий раз відключили тепло в їхньому будинку. Трапилася аварія. Коли теплопостачання було відновлене, щоб ліквідувати повітряні корки і нагріти  батареї ті сусіди, які живуть найвище мали відкрити крани на своїх батареях і випустити повітря. Цього й добивався «дядя Вітя». Він хотів одного, а його сусідка зверху розуміла зовсім інше. Кумедно, але вона сприйняла заклики «алканавта», як погрози власному життю.
     Зупиніться на мить і поміркуйте, чи завжди розумієте ви свою дружину або чоловіка, своїх дітей, друзів, співробітників? Чи не здається вам, що вони не розуміють чогось такого, важливого в житті, що для вас є елементарним? Ось і я такий. Ще будучи студентом, переможцем двох всеукраїнських олімпіад,  в оточенні золотих медалістів я вважав, що майже все в цьому світі мені доступне для розуміння. Це тепер мені стало ясно, що я і мої друзі-студенти тоді перебували в полоні ілюзій. Скажімо, ми щиро вірили, що Анжелу Девіс переслідують у США не тому, що вона терористка, в класичному розумінні цього слова, а лише тому, що вона негритянка, або кажучи політкоректно афро-американка.   
      Як і тоді, так і нині абсолютна більшість людей, здавалося б розумних і освічених, перебувають у полоні пропаганди, яка цілеспрямовано «промиває мізки» людям. Так влаштована людина. Вона є істотою сугестивною і тому піддається навіюванню. Це яку силу духу і розуму треба мати, щоб піддавати все сумніву і аналізу. Чи багато ви знаєте таких людей? І чи легко жити в повсякденному спілкуванні з такими людьми? Хіба ми самі не дуримо голову своїм ближнім? Хіба не намагаємося виставити себе перед ними у вигідному для нас світлі? Хочемо і можемо.
    Безперечно, що одним з головних причин непорозумінь у світі є наша самозакоханість. Нас просто світ не здатен належним чином оцінити. А ми ж майже бездоганні. Хіба не так? Люди буквально захлинаються від самозакоханості. В минулому реалізувати своє его було нелегко. Хіба що правителі найвищого рангу, скажімо, як згаданий раніше Отон, правитель Риму, могли собі дозволити так турбуватися про свою зовнішність. Нині з кожним роком зростає кількість людей, які хотіли б змінити свою зовнішність завдяки пластичним операціям. Кому це не доступно чи то з інших міркувань, той використовує всілякі косметичні засоби. Парфюмерно-косметична промисловість процвітає. Люди вимазують на своє обличчя і тіло щороку все більшу кількість кремів і лосьйонів. 
      В наш час можливостей для реалізації власної самозакоханості стає все більше і більше. Особливо прислужився невситимому бажанню прославитися Інтернет. Все нові програми дозволяють людям створювати сайти, красуватися на блогах, виставлятися в однокласниках і таке інше. Постійно розширяється мережа самвидавських сайтів, де можна розмістити свою літературну чи публіцистичну продукцію. Раніше, мої графоманські устремління були строго обмежені видавництвами, які рецензували, правили, викидали і додавали щось від себе. Тепер будь-хто може покрасуватися в колишньому «світі для обраних», тобто літературному світі. 
     А скільки фотографій нас таких, успішних, гарних, чудових, «накачаних», серед відповідного інтер’єру квартири, дачі чи заміського будинку, на слоні, верблюді чи коні десь в інших країнах розміщено в Інтернеті. Мільйони і мільйони. Навіщо їх там розміщують? Та все в основному з причини все тієї ж самозакоханості. Ми позуємо на Бродвеї чи біля пірамід Гізи. І весь цей інтим, який раніше зберігався в родинних альбомах і показувався найближчим людям нині виставлений на загальносвітовий огляд. Ось я був в Індії чи Таїланді, а ти не був. І дружину свою не возив. Моїй дружині повезло, що одружилася з таким успішному чоловікові, як я. Бо я розумний, дієвий, освічений, конкурентоздатний. Моя дружина за мною, як за кам’яною стіною. 
     Ми самозакохані, але самих себе нам мало. Необхідно, щоб нас оцінили інші люди, хоча б на словах. Але інші люди чекають від нас не самовихваляння, а вихваляння їх самих. В цьому сенсі ми ніколи не можемо порозумітися з іншими. Якщо вже нікому ми не можемо довіритися, якщо ви в непорозумінні з цілим світом, тоді звертайтеся до щоденника. Непорозуміння з близькими і не дуже людьми, - сповідуйтеся щоденнику. Накопичилися критична маса непорозуміння, заходьте в соціальні мережі і сповідуйтеся там. Під якимось «ніком». Щоб ніхто не знав. Через це щоденники і захиріли так нині, що можна власні непорозуміння зі світом перевести в площину віртуальну.
     Людина дії, власної реалізації в значущих справах ніколи не буде довіряти своє непорозуміння зі світом щоденнику чи годинами «зависати» в соціальних мережах. Вона вже вихлюпнула себе в конкретних справах, а вони й є інструментом вирішення непорозумінь. Не даремно ж циніки стверджують, що замість того, щоб вирішувати непорозуміння з дружиною на словах краще завести її належним чином і відіграти по повній програмі. Така конкретна дія в багатьох випадках дієвіша за слова. 
     Не розумієш, що відбувається в твоїй родині, твоєму місті, країні чи світі? В тебе непорозуміння на тому чи іншому ієрархічному рівні? Починай діяти, роби  конкретні кроки до оцінки ситуації і власного місця та ролі у вирішенні проблеми чи проблем. Твій час  у вирішенні непорозумінь у суспільстві настав. Пам’ятай слова колишнього киянина Жака Бержьє про те, що сучасна цивілізація - це  не сформульована угода можновладців, спрямована на задоволення їхніх претензій. Проте ця угода дійсна лише доти, доки не буде укладена нова, щоб здерти з них шкіру. 
      Непорозуміння між народом, суспільством і владою буде лише наростати. Це очевидно. І можливо саме твої дії стануть тією останньою краплею, яка переповнить чашу народного терпіння. Народ завжди терпить до якоїсь умовної межі. Після цього починається неконтрольований процес. Його причиною може бути наймізерніша подія, на яку раніше ніхто б не звернув уваги. Наприклад, хтось комусь наступив на ногу в тролейбусі і вибухнула революція.     

Хвастощі

   Хвастуни були в усі часи і віки, будуть вони і в майбутньому. Хвастатися перед людьми своїми справжніми чи вигаданими успіхами взагалі притаманно людині. Але деякі з них надто вже передають куті меду і через це мають проблеми. Які такі проблеми можуть бути у хвастунів, запитаєте ви. Хіба що хтось не втримається і висміє надто вже хвастливого. Не поспішайте з висновками. Я дійсно знав людей, яким хвастощі принесли багато неприємностей. Ось вам приклади.
     В одній київській родині, де чоловік і жінка були з вищою освітою, чоловік дуже любив похвалитися перед знайомими, який він багатий та щасливий чоловік. Має чудову квартиру, повну чашу. Але кого нині цим здивуєш? Ніхто не заздрить, або мало хто заздрить, а так хочеться, щоб заздрили всі. І він придумає про себе, що йому у спадок від багатих родичів дістався справжній скарб, більше ста монет золотих царських карбованців. Цей недолугий хвастун навіть натякав, що його скарб так захований у квартирі, що ніхто його не знайде. Ви вже напевно здогадалися, чим все це закінчилося. Квартиру пограбували у відсутності господарів. Діяли професіонали. Вони обшукали, обслідували кожен куточок, навіть розбили всі меблі. Особливо цікавили їх ніжки стола, де зазвичай висвердлюють відповідні отвори і поміщають туди золоті десятки і діаманти. Нічого не знайшовши, злодії дуже образилися і вирішили ще більше покарати хвастуна, який завдав їм марної роботи. В центрі найбільшої кімнати вони склали і підпалили синтетичні м’які іграшки. Підпалили дуже професійно, Так, що вони тліли і диміли декілька днів. Внаслідок цього все, що знаходилося в квартирі, покрилося шаром пластикової кіптяви, яка намертво прилипла до всіх речей і одягу. Ось така ціна хвастощів.
    Інший чоловік нічим не міг похвастатися перед приятелями взагалі. В нього не було пристойної квартири, мав сварливу дурепу дружину, «недороблених» дітей, мізерну платню. І він вирішив підняти власний авторитет, стверджуючи, що вимушений вести такий жебрацький спосіб життя лише тому, щоб ніхто не запідозрив його у тому, що він професійно підробляє гроші. Він давав друзям справжні купюри і казав, що це він їх виготовив власноручно і ніхто і ніколи не зможе відрізнити їх від справжніх грошей. Ними, мовляв, можна користуватися скрізь, тільки не треба здавати їх у банк. При свідках він розраховувався цими «фальшивими» грошима на ринку і крамницях. Врешті-решт хтось не витримав і від заздрощів «настукав» куди треба. Хвастун добився своїми словами лише обшуку в своїй квартирі, арешту і довгого слідства стосовно всіх виявлених фактів використання фальшивих грошей і причетності його до цих справ. 
      Ще один чоловік довго розповідав мені, яке чудове і багате фермерське господарство він має. Живе собі в Києві, нічого не робить, а в селі на нього гнуть спину десятки людей. Він не просто розповідав про це, але й запрошував до себе в гості. Як би то було добре, якби я якось влітку заїхав до нього на ферму. Можна було б поїсти стільникового меду, половити рибу в ставку, попити екологічно чистого парного молока і таке інше. Одного літа я, зовсім випадково проїжджаючи біля цього віддаленого села вирішив скористатися люб’язним запрошенням знайомого. Виявилося, що ніякої ферми там немає і ніколи не було. А я був уже не першим, який її там шукав. 
    В мене є опубліковано декілька романів і повістей. Іноді до мене звертаються різні люди з пропозицією опублікування тих чи інших моїх творів, перекладу їх на інші мови і створення на основі романів кінофільмів. Серед них є люди, які хочуть на цьому банально заробити, але трапляються й тривіальні хвастуни. Я вже навчився їх розпізнавати. Вони починають перемовини зі мною з безмірного вихваляння власних можливостей, талантів і бізнесових зв’язків. Обіцяють розповсюджувати романи по всьому світу і обов’язково мають знайомих в Голлівуді серед найвідоміших кінорежисерів, продюсерів і кіноакторів. Вони скрізь були і всіх знають. Вільно називають прізвища кінозірок і володарів Оскарів. Тільки вони починають говорити про це, я вже знаю – переді мною класичний хвастун. Йому не потрібні гроші. Звичайно він від них не відмовився б, але йому ніхто їх не пропонує. Але ось похвастатися можна абсолютно безкоштовно.
     А скільки переді мною за життя пройшло всіляких «героїв», які готові були пройти крізь вогонь і воду задля порятунку інших. Знав я одного такого діяча, який мандрував по столичних школах, розповідаючи дітям, який він був герой. Накульгував, так як був поранений у Другій світовій війні. Так гарно «співав», навчаючи підростаюче покоління як треба, жити. Майже так як я ось у цій книжці. А потім посварився з дружиною, знайшовши собі молодшу. Остання, романтична особа, щиро закохалася в героя. Ось тоді дружина і розкрила очі людям на її чоловіка-«героя». Виявилося, що в першому ж бою  її чоловік так тікав з позицій, що був поранений у п’ятку. Більше він не брав участі у бойових діях і всі його героїчні історії суцільний вимисел. І брехав він не заради якоїсь вигоди, а просто тому, що був хвальком. Взагалі то з дружинами серйозно сваритися не варто. Вони володіють дуже великим масивом інформації про наше «героїчне» життя. 
     Звичайно, що відчувши себе героєм і побачивши, що деякі жінки просто в захвати від вашого «героїчного минулого» так хочеться замінити свою дружину на щось здавалося б незрівнянно краще. Але не варто поспішати з висновками. В цьому житті все настільки одноманітне, що і з іншою дружиною скоро все стане таким же, як і з попередньою. А якщо гірше? Не виключена можливість. Тому намагайтеся не надто хвастатися. Тоді буде менше всіляких спокус.  
    В наш час багато людей чи то заробили чи то вкрали дуже багато грошей. Дон Маркіз з цього приводу дуже слушно зауважив. Якщо вам кажуть: «Моє багатство нажите важкою працею», спитайте: «Чиєю». І взагалі, намагання розкошів є ознакою інтелектуальної недостатності. Але зараз не про це. Людина має гроші, але цього їй недостатньо. Хочеться, іноді нестерпно, визнання інших людей. А його за гроші не купиш. Тому багато грошовитих людей хотіли б мати ще й якогось дворянського титулу. Скажімо барона, графа, князя і таке інше. Я сам такий. Хочеться похвастатися перед іншими благородним походженням. Тому й плодяться без ліку різні фірми, які за гроші віднайдуть вам благородних предків. Я теж багато годин продлубався в Інтернеті, щоб знайти серед своїх прямих предків литовсько-руського боярина і українського козацького сотника.  І інколи, під настрій, хвастаю цим перед кимось. Врешті-решт я «доколупався» до варягів у власному роду і лише після цього заспокоївся.
     Один мій знайомий професор поставив перед собою завдання опублікувати за життя понад тисячу наукових робіт. Перед всіма науковцями свого кола він постійно хвастає, що в нього вже 800 робіт і з такими темпами він до 70 років перевищить бажаний результат. А навіщо? В жодній статті не міститься ніякого відкриття, а лише констатація і інтерпретація фактів. У мого знайомого значно більше публікацій, ніж у Ейнштейна чи Арістотеля разом взятих. Ну і що? Одна невелика публікація останніх переважає багато тисяч опублікованих наукових робіт сотень «маститих» вчених. Хіба не так? То чи варто хвастатися кількістю, коли страждає якість?
     Врешті-решт можна навести слова Артуро Графа: «Якщо людям немає чим вихвалятися, вони вихваляються своїми нещастями».

Про астрологію і гадання

    Здавалося б у вік космічних кораблів, комп’ютерів і мобільних телефонів просто немає місця абсурдним речам, які не мають і не можуть мати під собою якоїсь об’єктивної основи. Але життя показує нам, що не рівень освіченості чи технічного прогресу визначає стан суспільства, а наявність в ньому завжди і всюди дурнів. Вони не знищенні. Нехай навіть дурень закінчив Гарвард чи Йель, він так і залишиться дурнем. Крім того, з віком у багатьох людей  їх інтелектуальні здібності неминуче знижуються. Люди впадають в маразм і починають вірити в справжні дурниці.
     Другою підоймою живучості астрології, гадання, чаклування, трактування снів, всіляких ненаукових пророцтв є постійна нестабільність у світі, незахищеність людей від долі, кризові явища в політиці і економіці. Через власну дурість і незахищеність люди і звертаються до всіляких чаклунів, астрологів і гадалок, які самі в те, про що вони віщують не вірять, сміються над своїми «пацієнтами», вважаючи їх неповноцінними ідіотами і «лохами».
     У свій час я здійснив моніторинг Інтернет ресурсів, присвячених всіляким пророцтвам, заснованих на астрології. Вивчив я і публікації в періодичній пресі та в різного роду «наукових монографіях». Такий аналіз дозволяє мені говорити про те, що жодне з великих пророцтв не збулося, а малі пророцтва, так би мовити «даного моменту» не виходять за межі теорії випадкових чисел. Такі пророцтва в науці мають ненаукову назву «метод наукового тика». Тобто, ткнувши пальцем  будь-куди врешті-решт можна потрапити туди, куди треба. Просто якщо є 100 дірок і лише в одній з них міститься те, що нам потрібне, але ми не знаємо де, то знайти необхідне можна лише випадково. Комусь повезе, і він знайде з першого разу, а хтось невезучий вимушений буде тикати в усі 100 дірок.
     Дурість людей, їхня коротка пам'ять в сенсі різного роду віщувань просто вражає. За мого життя скільки вже було «кінців світу», які обґрунтовувалися то «авторитетними» астрологами, то календарем майя, то Вангою, то Нострадамусом, то «секретними» лабораторіями ЦРУ і КДБ, то просто істеричною сусідкою. Хтось підрахував, що в багатьох країнах існує ціла індустрія з багатомільярдним оборотом, які виготовляють найрізноманітніші товари для виживання людей після «кінця світу». Існують відповідні школи, які готують людей до страшних катаклізмів, щоправда невідомо яких. 
    Зрозуміло, що сучасний божевільний ритм життя, перенасичення життєвого простору людини неприродними технічними засобами, збільшення кількості подій на одиницю часу підривають нервову систему людини, а нерідко і її психічне здоров’я. Через це зростає питома вага соціально і психічно неадекватних людей, які стають легкою здобиччю всіляких шарлатанів. 
     Той дурень, хто вірить всілякій дурні про те, що світила на небі можуть якось впливати на нашу долю. Фізично Місяць і Сонце дійсно впливають на Землю і на людей на ній. Але вірити в те, що за положенням сузір’їв можна вирахувати день вашої удачі, чи то обрати сприятливий для одруження період, або ж закласти свій будинок, започаткувати бізнес, підписати міжнародну угоду… Фантастика, скажете ви. Нічого подібного. У світі існують безліч астрологічних фірм, які процвітають тільки тому, що мають багато клієнтів з так званого «вищого світу». Ви не повірите, скільки невигідних і провальних міжнародних угод підписано на основі рекомендацій астрологів, які переконували марновірних керівників держав у тому, що світила віщують їм удачу. 
     Дивує також наявність в цивілізованих країнах з суцільною грамотністю і найсучаснішими засобами комунікації великої кількості страшенно забобонних людей. Хіба можна назвати розумною людиною ту, яка вірить, що забувши щось вдома і вернувшись назад вона втратить удачу. Причинно-наслідкових зв’язків між цими двома явищами немає ніяких. В одних країнах людей лякає кіт, який перебіг дорогу, а в інших це навпаки добрий знак. Хоча суто психологічно різні нещастя, які трапляються «після кота» з людьми можна пояснити тим, що людина вже готова до нещастя, чекає на нього, готова його сприйняти і зафіксувати в своїй пам’яті, а також повідомити про це іншим. Це розповсюджує забобони серед психологічно нестійких людей.
    А скільки всіляких сонників, які трактують ті чи інші сни зберігається ледь не в кожній родині. Людина ледь прокинулася і відразу кидається до сонника. У свій час, наприкінці ХІХ і на початку ХХ століття жила знаменита віщунка міс Хассе. Нині її б йменували екстрасенсом або ще якось по сучасному. Тоді вважали, що у світі ніхто краще за неї не може розгадувати значення снів. Нібито вона навіть вгадувала думки. В наш час адаптовані до сучасності її сонники знову у моді. 
     Спочатку міс Хассе розбирає всі дні місяця за можливим значенням в цей день снів. Скажімо, 9-те. Сни збуваються і невдовзі обіцяють успіх. Чудово. Але в цю ніч, вечір чи ранок вам приснився насип, а це перешкода в справах, труднощі і небезпека. Або в цей день вам приснилося, що ви їли або бачили хрін, тобто ви матимете сварку, неприємності і втрату грошей. Тринадцятого числа, як і можна було передбачити, сни ведуть до неприємностей. Однак, не поспішайте сумувати. Ранком цього числа вам приснилася зелена трава. Чудово. Це означає процвітання і успіх у справах. На ці очевидні протиріччя у знаменитої віщунки чомусь ніхто не звертає увагу. Так само і в інших сонниках. 
     Нині різного роду віщування все більше перетворюються на політтехнології лукавих людей, які грають на людських слабостях і дурисвітстві. Залякати людей, перетворити їх на затурканий табун можна і з допомогою апокаліптичних передбачень. Грають на давніх страхах людей і деякі великі фірми і корпорації, які хочуть збути свій залежалий товар, або ж продати деякі його види за завищеними цінами. Під балачки про майбутній неврожай, страшні морози і посухи піднімають ціни на хліб, борошно, овочі і фрукти.               
     З останніх років існування «Країни дурнів», тобто Радянського Союзу, де розумних людей садовили до в’язниць або знищували фізично і до нинішнього часу в країнах, які виникли на основі СРСР, панують різного роду астрологи, серед яких перше місце безумовно посідає Павло Глоба. Він не просто астролог-одинак, а має цілу фірму, де працюють багато людей. Різні часописи, газети, Інтернет заповнені всілякими віщування від цього астролога. Ледь не кожен день він чи від нього, чи то під нього публікуються всілякі апокаліптичні віщування, які «залізно» мають збутися.
     У 2012 році, перебуваючи влітку на дачі, я переглядав старі часописи, останніх років існування СРСР. В одному з них були опубліковані «10 пророцтв від Павла Глоби». При цьому підкреслювалося, що все сказане цим астрологом неодмінно збудеться, так як він не якийсь там шарлатан, а людина, яка дійсно, «на науковому рівні» вивчає розміщення світил і володіє відповідними методиками. Там такий маразм написаний. І про розквіт Радянського Союзу до 2002 року, і про президентство Горбачова, і про надзвичайно ефективне керівництво ним цією країною, і ще багато чого фантастично-утопічного. Так ось, через 22 роки вже можна абсолютно точно стверджувати, що жодне (!) з тодішніх опублікованих віщувань цього астролога не справдилося. Жодне!
      Але ви продовжуєте вірити астрології і астрологам? Якщо це дійсно так, ми маємо дуже яскраву характеристику вашого інтелектуального розвитку.
  
Необхідність антагоніста

     Багато хто вважає, що щастя людини, її здоров’я і успіх криються в усуненні протиріч. Мовляв, антагонізм у світі і є джерелом всіляких нещасть і непорозумінь. Разом з тим, відомо, що ніщо і ніхто не може розвиватися і навіть нормально функціонувати, якщо в нього немає антагоніста. Це аксіома. 
     Подивіться на владу багатьох недемократичних країн. Авторитарні лідери цих держав з усіх сил намагаються ліквідувати будь-які прояви опозиційності, закрити опозиційні партії, ув’язнити або вигнати в еміграцію опозиційних лідерів. Для цього тратяться величезні кошти і зусилля. Разом з тим, ліквідація опозиції, тобто антагоніста влади ніколи не йде на користь ні владі, ні державі в цілому. Без опозиції влада починає загнивати, а це  для неї завжди закінчується погано.   
    Візьмемо хоча б для прикладу наш організм. Він має імунну систему, місією якої є боротьба з різними мікробами, які проникають в наш організм. Мікроби потрапляють до нашого організму з довкілля, через брудні руки, забруднене повітря, нечистий одяг. З часом боротьба за здорове довкілля, чистоту нашого тіла і одягу дає своє плоди. Ми стаємо все чистішими і стерильнішими і імунна система залишається без роботи. Безробіття річ депресивна не лише для людей, але й для імунної системи і вона все частіше, замість того, щоб захищати організм від нудної бездіяльності починає атакувати той організм, який призвана захищати. 
     Чи є вашим антагоністом ваша дружина чи чоловік? Чи мають вони бути вашими антагоністами? Чи є вашими антагоністами ваші діти? Безперечно. Найщасливіший шлюб, найгармонійніші родинні стосунки однозначно за власною сутністю є антагоністичними. Просто щаслива родина вміє раціонально чи інтуїтивно постійно балансувати між взаємодоповненням і антагонізмом. Розвиток ваших стосунків з іншими людьми – постійний антагонізм, розвиток відносин між країнами – те саме. Ми не зможемо їсти, якщо в нас не буде зубів антагоністів, тобто верхніх і нижніх. Вони доповнюють одні одних і в той же час є антагоністами і стирають одні одних.
     Антагонізм без взаємодоповнення знищує відносини між людьми і країнами. Історія нам дає безліч прикладів того, як  безмежний антагонізм губив шлюб великих людей, взяти хоча б президента США Аврама Лінкольна. Його дружина перетворила життя власного чоловіка на пекло. Потім стало зрозуміло, що це відбувалося через розвиток в неї психічної хвороби. Взагалі, психічно нормальна людина, хоча б мінімально вихована, завжди намагається не доводити антагонізм до критичної точки, коли він з добра, перетворюється на зло. Так влаштоване наше життя, що в певних дозах і отрута може бути ліками, а ліки у великих дозах стають отрутою. 
    В стосунках з іншими людьми ми нерідко робимо гарні вчинки в розрахунку на їхню вдячність. На світі дуже мало людей, які роблячи добрі справи для інших, хотіли б залишитися невідомими. Історія знає не так вже й багато прикладів, коли даючи гроші на благодійність людина вимагала, щоб її ім’я ніде не називалося. Взагалі я за своє життя знав лише двох таких людей. Це була їхня принципова позиція. Багато людей, роблячи добрі справи для інших дуже розчаровуються, коли не отримують натомість тієї вдячності, на яку вони розраховували. Тут мабуть доречно навести висловлювання Франсуа де Ларошфуко: «Помилки людей в їхніх розрахунках на подяку за зроблені ними послуги трапляються тому, що гордість того, хто дає, й гордість того, хто приймає, не можуть домовитися про ціну благодіяння». Це й плодить непотрібний нікому антагонізм і робить людей нещасливими. Страждає і той хто дає, і той хто приймає. Тому найрозумніші люди й намагаються творити добро інкогніто.
     Звичайно, що розвиток суспільства відбувається на фоні постійного антагонізму інтересів особи і нації. Просто в раціонально організованому суспільстві ці інтереси постійно урівноважуються можливістю кожної людини самореалізуватися. Раніше вже згадувалося, що в будь-якій країні антагонізм між інтересами особи і інтересами загалу гармонізується через кастову чи варнову організацію. Френк Герберт був абсолютно правий, коли писав, що: «Всі мислячі істоти народжуються нерівними. Досконале суспільство дає кожному рівну можливість плавати на його власній глибині». В межах кожної варни, до якої ти прихильний від природи, тобто генетично, ти можеш бути щасливим, реалізуючи генетично закладені в тебе схильності. У світі існують чотири касти: люди розумової праці, системні адміністратори,  бізнесмени,  спеціалісти. Будучи належним до цих чотирьох каст або варн чи станів, ти можеш себе реалізувати на найвищому рівні і стати спеціалістом рівня Форда, чи системним адміністратором типу Клінтона, чи брахманом рівня Феєрбаха або Канта. При цьому дійсно досконале суспільство гасить антагонізм між варнами можливістю вільного переходу всіх бажаючих з однієї касти до іншої. 
     Антагонізм у родині і суспільстві виникає і через конфлікт старого з новим, минулого з майбутнім. Старі люди, діди і батьки підсвідомо вважають, що в часи їхньої молодості все було краще і правильніше, ніж зараз і особливо буде в майбутньому. Це цілком зрозуміло, вони тоді були молодими, здоровими, життєрадісними. Незважаючи на всі труднощі і нещастя. А тепер їхнє життя йде до закінчення і це викликає в них неминучий психологічний спротив і намагання «забрати з собою на той світ і коня, і дружину». В суспільстві відбувається так само. Віджилі ідеї розвитку суспільства, збанкрутіле бачення майбутнього так само чіпляється за життя, ганить все нове й майбутнє і намагається повернути суспільство в завтрашній день, який на їх думку був кращий і раціональніший.
      Фактично в суспільстві постійно точиться боротьба за минуле і майбутнє. З проміжною зупинкою в сучасному, яке насправді є лише миттю. Відомий український революціонер і мислитель Анатолій Лупиніс в одному зі своїх віршів справедливо написав: «життя триває, точиться війна». Це і є війна за майбутнє. Ми не можемо змінити минуле, хіба що шляхом помсти. Та й то це дуже відносна зміна. Тому ми вибираємо найважчу боротьбу – боротьбу за нинішнє чи теперішнє, не розуміючи, що такий вид боротьби містить в собі найбільшу кількість неврівноважуваних антагонізмів. Така боротьба в родині, суспільстві, між країнами нині абсолютно переважає, що говорить про безумство нинішнього світу, його деградацію і розпад. 
     Треба боротися за майбутнє. Це єдиний достойний сучасної людини вид гармонійно збалансованого антагонізму. Сама боротьба і є реалізацією антагонізму. Навіщо боротися за сучасне, «лоб в лоб» і до смерті одного з противників і абсолютного виснаження іншого, коли можна показати супротивнику його шлях через обхідний маневр, імітацію, відвернення уваги від вас тощо. В родині без бою і непримиренної конфронтації шлюбних партнерів для загального добра розумний чоловік чи жінка здійснять обхідний маневр, який призведе до того, що їхній партнер-противник буде вимушений сам покинути висоту, яку він вирішив захищати до останнього. 
     Мені підкинули на дачу вкрай розбещеного онука, який нічого не хотів розуміти і не підкорявся ніяким правилам. Можна було б з ним зійтися «лоб в лоб», щоб аж іскри летіли. Я обрав шлях боротьби за його майбутнє, а не теперішнє чи минуле. Для цього я не поглиблював ворожнечу між ним і мною, а намагався показати онуку його шлях, не відбираючи в нього можливість коректного відступу і відкриття ним свого шляху самостійно. Через місяць він повернувся до батьків вже іншою людиною. Але батьки знову повернули його в минуле і прийшлося працювати тепер уже з батьками, точніше з невісткою, так як син майже не бачив своє чадо, йшов на роботу, коли той ще спав і повертався тоді, коли той вже спав. Добиваючись свого завжди пам’ятайте про інтереси вашого противника. В цьому твердженні немає нічого парадоксального.
     Любляча і розумна дружина, завжди знайде шлях боротьби за майбутнє свого чоловіка, а отже і своє майбутнє з ним, якщо навіть чоловік пустився берега. Вона не буде воювати з ним за сучасне, намагаючись постійно контролювати і принижувати його. Я знав одну жінку, яка замість того, щоб скандалити і розлучатися зі своїм чоловіком, який раптом загуляв і запив, хоча до того був майже зразковим сім’янином, проаналізувала причини цього явища і свою роль в ньому і показала своєму партнеру-антагоністу його шлях до точки біфуркації і можливі шляхи після цієї точки, тобто почала боротьбу за майбутнє своєї родини, а не за її минуле. Чоловік повернувся в лоно родини і тепер це одна з найгармонічніших і найщасливіших родин, які мені відомі. Інша з жінка в аналогічній ситуації обрала шлях помсти, тобто шлях боротьби за минуле. Її наслідком стало нещастя її самої, її колишнього чоловіка і їхніх дітей. 
      
              
       
Де знаходиться сенс нашого життя

     Філософи правильно кажуть, що сенс будь-якої діяльності знаходиться поза її межами. Людині притаманно шукати сенс власного життя, життя-буття своєї родини і країни в них самих. Це велика помилка. Знайти їх там не можна, так як його там просто немає. Якщо вам найметься і конче необхідно мати якусь місію в житті, щоб не скніти день за днем, щоб життя стало святом, щоб вас поважали люди і боготворили жінки, шукайте сенс вашого життя деінде.  
      Звичайно, що можна знайти сенс власного життя в любові до самого себе і задоволення всіх своїх забаганок. «Любов до себе – це початок роману, що триває все життя», - справедливо зазначав Оскар Уальд. Однак, це доволі примітивний сенс життя. Це саме і є намагання знайти сенс власного існування в самому собі. Така любов і така діяльність з задоволення власних потреб, все зростаючих, звичайно, врешті-решт минає і відзиваються в душі людини гіркотою за безцільне життя, за те, що у світі немає жодної розумної людини, здатної до аналізу, яка тебе поважає і любить. Озирнувшись довкола себе така людина неодмінно помічає, що не існує нікого, хто  хоча б через щось турбується за тобою.
     Що знаходиться зовні тебе? Родина, робота, друзі, відпочинок, твоя держава і нація. Все це може скласти сенс нашого життя. Або окремо, або, якщо ви людина великого масштабу, все разом. Можна знайти сенс життя в створенні і розвої власної родини. Народити, випестувати, виховати, вивчити дітей і онуків, віддаючи всього себе власній родині, не думаючи про себе, не чекаючи вдячності, тішачись успіхами своїх дітей і онуків, радіючи за них. Дехто може сказати, що це надто вже примітивна, близька до природних інстинктів місія, яка не достойна масштабної людини. Це не так. Випестувати велику людину для нації і держави на рівні своєрідної інженерії одна з найважливіших, якщо не найважливіша місія людини найвищого масштабу. Таким був Арістотель, який цілеспрямовано виховав і вивчив Александра Великого. Та не будемо заглиблюватися надто далеко в історію. Нині я знаю немало прикладів того, як батьки і дідусі та бабусі так само намагаються «виліпити» зі своїх дітей і онуків великих людей. Головне, щоб все це робилося з розумом, тактом, щоб враховувалися бажання і схильності дітей.
      Багато хто шукає сенс власного життя в тому, щоб завжди бути на боці більшості. Це нібито дає людині життєвий успіх. Так, тактично це вірно, але якщо ви ставите перед собою стратегічні завдання в життя пам’ятайте слова Марка Твена: «Якщо ви помітили, що ви на боці більшості, це вірна ознака того, що настав час мінятися». Сенс цього висловлювання полягає в тому. що майбутнє ніколи не визріває в більшості якогось матеріалу. Тенденція завжди менша в порівнянні з сучасною більшістю. Інша справа, що з часом вона сама стає більшістю, займаючи собою увесь об’єм. В цьому сенсі цікавим спостереженням є невідомий у світі процес так званого «тушкування» в українському парламенті, коли частина парламентарів, переходить на бік більшості, зраджуючи власних виборців, які голосували за них, як за представників опозиції і носіїв опозиційних ідей. Це теж один із видів тактичної людської дурості, коли людина не здатна прорахувати наслідки своїх дій на декілька років наперед. 
        А чи є сенс в існуванні, скажімо не окремої людини, а окремої країни? Якщо не приглядатися доволі прискіпливо, то ми отримаємо той же висновок, що і про життя людини: від народження людини і виникнення країни в їхнє життя ніякого сенсу не закладено. Звідси й висновок, що сенс життя людини і сенс існування країни – це місія, яку людина чи суспільство якоїсь країни поклали на себе самі. Це ніби усвідомлена програма дії, шлях для досягнення певної, визначеної на основі аналізу наявності власних ресурсів мети існування. Наприклад, країна не хоче існувати «день до вечора» і маючи високий рівень забезпечення ресурсами і креативне освічене населення вирішує, що їй мало займатися лише вирішенням власних внутрішніх проблемі і вона хотіла б щось зробити хорошого для всього людства. 
       

Розвивається чи деградує наш світ?

     Таке запитання для багатьох здаватиметься дивним і недоречним. Очевидно, скажете ви, що світ розвивається. Так дійсно можна подумати, якщо не брати до уваги надзвичайну багатоаспектність нинішнього світу, яка постійно зростає. Таким чином, враховуючи цю багатоаспектність ми вже не будемо настільки категоричними. Звичайно, що суто технічно і технологічно світ, скажемо так ускладнюється, тобто рухається від простіших форм до складніших. Але можна назвати немало аспектів сучасного світу, де ми можемо з впевненістю сказати, що ніяких змін немає, а є сфери людської діяльності, де відчувається суттєва деградація.
     Якщо ми візьмемо за відлік останні 2000 років, з часу Ісуса Христа і Біблії, де описані відомі всім події в Палестині, то побачимо, що не зважаючи на всі технічні досягнення останніх століть, десятиліть і років людина в моральному плані ні на крихту не стала кращою. Ті ж самі Іуди, Пілати, Ісуси, фарисеї, бездумний, нічого не розуміючий натовп. Щоправда цей натовп озброєний комп’ютерами і мобільними телефонами, але на цьому, на жаль, різниця й закінчується. Так само Хома тикає пальцями в роз’ятрені рани праведників, не вірячи, що вони справжні і так само фарисеї кричить «Розіпни його», а народ підхоплює їх заклик. Сто разів обдурені знову наступають на ті ж граблі, даючи елементарно одурити себе лукавим людям, ніби вони й не вчилися в школі чи університеті.    
    Тепер давайте звернемо увагу не на техніку, а на розуміння людиною власного сенсу життя, свого місця в ньому, ролі в суспільстві, відчутті не особистої, егоїстичної вигоди, а добра всього суспільства, країни, нації, людства. Чи покращується чи погіршується ситуація в цьому важливому, навіть найважливішому сенсі? Бо ж озброєна не ломакою, а найновішою зброєю нерозумна і безвідповідальна людина набагато страшніша за первісного вкрай забобонного дикуна. Чи розкривається, чи то може затуманюється для нас первісні істини буття? Чи відкриваються для нас нові істини? Відомий французький мислитель Рене Генон писав: Якщо ідея істинна, то вона належить всім, хто здатний її осягнути. Істинна ідея не може бути «новою», оскільки істина не є продуктом людського розуму. Вона існує незалежно від нас, і все, що ми повинні зробити – це постаратися зрозуміти її.  

Чи можна знайти у цьому світі порятунок і прихисток людині?

      Все своє життя людина шукає порятунку і прихистку від всіляких негараздів і проблем і ніколи їх не знаходить і не знайде. Фактично цей пошук є пошуком втраченого раю. Він розглядається як можливість мати вічне життя, не працюючи і не хворіючи і маючи все необхідне для життя без будь-яких зусиль. Людину витурили з раю і витурили назавжди. Тому правий був Жан Поль, який стверджував, що пам'ять – єдиний рай, з якого нас не можуть вигнати. Тому творіть добро, радість і влаштовуйте по частіше собі і своїм близьким хоча б маленькі свята. І це так легко зробити, з’явившись додому з тортом, пляшкою шампанського, згадавши, а попередньо записавши, що ви в цей день багато років тому вперше зустріли свою майбутню дружину. Чи може в цей день прорізався перший зуб у вашої дитини.
     Так, наша пам'ять це єдиний наш рай. Але якщо в цій пам’яті одне пекло? Пам’ятайте слова Еразма Ротердамського: «ніщо так не турбує, як нечиста совість». І не вірте тим людям, які кажуть чи то роблять вигляд, що їхня нечиста совість для них порожнє місце. Знав я одного чоловіка, який в молодості розстрілював сотні людей і спокійно спав. В середньому віці в його родині почалися дуже великі проблеми, першопричиною яких став він сам. А що вже коїлося з його онуками і з ним самим на схилі років писати не те що сумно, а просто страшно. Тому старайтеся якомога менше робити усвідомленого зла. Ми і так багато робимо неусвідомленого горя собі, своїм близьким і довкіллю.
    Леонард Луїс Левінсон писав, що кращим заспокійливим засобом є гроші. Тому грошей повинно бути у вас достатньо для комфортного життя, але не більше. Винахід грошей величезне цивілізаційне досягнення людства. Але з часом вони поступово перетворилися на мірило вже не лише матеріальних, але й духовних цінностей. Все стало в цьому світі оцінюватися через призму грошей. Тому гроші не мають значення, поки вони у вас є. Нині ж стає все очевиднішим, що погоня за грошима руйнує людяне в людині, руйнує саме суспільство. Постійні фінансові кризи знекровлюють як окремі країни, так і все людство в цілому. Так що прихистку і порятунку в грошах, навіть великих ви ніколи не знайдете.
    Багато незахищених людей мають надію на державу, на її захист і допомогу. Це більшість людей не тільки в бідних, але й багатих державах. Однак і ці сподівання є марними. Нинішні державні інституції знаходяться в глибокій кризі. Державні чиновники не думають про загальнонаціональне благо, а лише про власну вигоду. Правий Лоренс Пітер, який стверджував, що якщо ви порушуєте правила, то вас штрафують, якщо ви дотримуєтеся правил, вас обкладають податками. Таким чином виходу немає. 
      Ми занадто оптимістично розраховуємо на майбутнє, вважаючи, що воно буде чудовим і якщо не нам, то нашим дітям і онукам нарешті дасть порятунок і прилисток. Ця віра в прекрасне майбутнє йде ще з радянської доби, де винищивши найрозумнішу і найпідприємливішу частину народу радянська влада постійно підживлювала солодку брехню про «світле комуністичне майбутнє». Тоді розумні люди навіть розповідали анекдот, що комунізм як горизонт, ти до нього йдеш, а він увесь час від тебе віддаляється. В цьому сенсі треба пам’ятати дуже влучне висловлювання Кристіана Фрідріха Геббеля, який казав, що усі ми живемо за рахунок майбутнього. Не дивно, що його  очікує банкрутство. 

    Навіщо я все це написав? Я ж пам’ятаю слова Вольтера, який сказав: «Подумай, як важко змінити себе самого, і ти зрозумієш, настільки малі твої можливості, щоб змінити інших». Це дійсно так, але якщо навіть хоча б у чомусь мені вдалося просунути ситуацію бодай на мікрон в кращий бік вважаю свої зусилля не марними. 
