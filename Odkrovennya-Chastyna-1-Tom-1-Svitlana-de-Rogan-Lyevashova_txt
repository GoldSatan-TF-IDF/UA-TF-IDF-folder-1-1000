Передмова
Чому я вирішила написати цю книгу? Звісно, не тому, що вважаю себе кимось особливим чи 

екстраординарним. Просто мені вдалося прожити яскраве, не зовсім звичайне життя, і якщо ця книга допоможе хоча б комусь не відчувати себе самотнім у нашому дивовижному, але вельми жорстокому світі, – отже, я написала її недаремно. 
Ми надто звикли полегшувати своє життя словами «цього не може бути, бо цього не може бути ніколи…», легко відкидаючи все те, що не вкладається в наші «загальновизнані, загальновстановлені» рамки. Ми надто звикли вірити, що всі люди добрі, і що на телебаченні показують «лише правду», з якою, виявляється, дуже зручно існувати. Ну а те, через що ми відчуваємо (чи лише можемо відчути) незручності або що виходить за межі цього нашого «впорядкованого», але й так аж надто проблемного світу, виганяємо з нього, не відчуваючи щонайменшого жалю…
Ця книга саме про таке, не зовсім «правильне», за загальними уявленнями, життя. Це історія «маленької відлюдниці», загубленої в незрозумілому й інколи дуже «колючому» світі людей. Яка пройшла довгий і вельми «тернистий» шлях і, нарешті, знайшла свою справжню сутність, розуміння життя і чудес, що так довго оточували її…
Я вдячна своєму дідусеві за ті яскраві й незабутні спогади, якими він наповнив мій дитячий світ, і за ті незвичайні чудеса, які, на жаль, дуже скоро стали «лихом» мого дитячого існування. 
Я вдячна своєму батьку, без підтримки якого ніколи не зуміла б пройти своє життя з високо піднятою головою, не зламавшись і ніколи не втрачаючи віри в себе. Без любові і віри якого моє життя ніколи не змогло б бути таким, яким воно є тепер. 
Я вдячна своїй мамі за її дивовижну доброту і віру в мене, за її допомогу і рішучість у збереженні моїх «неординарних» здібностей. 
Я вдячна своєму чудовому синові Роберту, за можливість відчувати себе гордою матір'ю, за його відкрите серце і за його талант, а також за те, що він просто є на цій землі.
І я всією душею вдячна своєму дивовижному чоловікові — Миколі Лєвашову — який допоміг мені знайти себе в моєму «загубленому» світі, дав мені розуміння всього того, на що я болісно намагалася знайти відповіді довгі роки і який відкрив мені двері в неймовірний і неповторний світ великого Космосу. 
Йому, моєму найкращому другу, без якого я не могла б уявити сьогодні своє існування, присвячую цю книгу.
Пояснення перше
У міру того, як ми зростаємо, дорослішаємо, старіємо, наше життя наповнюється безліччю дорогих для нас (а частково й зовсім непотрібних) спогадів. Усе це перевантажує нашу й так втомлену пам'ять, залишаючи в ній тільки «друзки» давноминулих подій і обличчя якихось людей, яких ми зустрічали дуже давно.
Теперішнє поступово витісняє минуле, захаращуючи наш і так надто «натруджений» мозок важливими подіями нинішнього дня, і наше чудове дитинство, разом з дорогою для нас усіх юністю, «затьмарені» потоком «важливого сьогодення», поступово відходять на інший план...
І хоч яке яскраве життя ми прожили, якою б блискучою не була наша пам'ять, ніхто з нас не зможе цілком точно відновити події, що відбувалися сорок (чи більше) років тому. 
Іноді, з невідомих для нас причин, певна людина або факт залишає в нашій пам'яті незабутнє враження й буквально «закарбовується» в ній назавжди, а іноді щось навіть дуже важливе просто зникає у «вічноплинному» потоці часу, і лише випадкова розмова з давнім знайомим несподівано «висмикує» із закутків нашої пам'яті надзвичайно важливу подію і ми невимовно дивуємося, що загалом могли про це забути!..
Перед тим, як я вирішила написати цю книгу, спробувала відновити у своїй пам'яті окремі важливі для мене події, які вважала досить цікавими, аби про них розповісти, але, на превеликий жаль, навіть маючи прекрасну пам'ять, зрозуміла, що не зможу досить точно відтворити чимало деталей і особливо діалоги, які відбувалися так давно. 
Тому вирішила скористатися найнадійнішим і добре перевіреним способом — переміщенням у часі — щоб відновити будь-які події і їхні деталі абсолютно точно, проживаючи заново саме той день (або дні), коли подія, яку я вибрала, мала відбуватися. Це був єдиний правильний спосіб досягти бажаного результату, оскільки звичайний «нормальний» спосіб справді не давав можливості настільки точно відтворити давні події. 
Я чудово розуміла, що так докладно, до найтонших подробиць відтворені діалоги, описи персонажів і подій, що відбулися давно, можуть викликати подив, або й деяку настороженість моїх шановних читачів (а моїм «недоброзичливцям», якщо такі раптом з'являться, дадуть змогу назвати все це просто «фантазією»), тому вважала за доцільне спробувати якось пояснити те, що тут відбувається.
І навіть якщо це мені не зовсім вдалося, то просто запросити охочих привідкрити зі мною на якусь мить «завісу часу» і прожити разом моє дивне і часом навіть трохи «божевільне», зате дуже незвичайне і барвисте життя...

1. Початок
Після стількох минулих років для всіх нас дитинство стає більше схожим на давно почуту добру і красиву казку. Згадуються теплі мамині руки, що дбайливо вкривають перед сном, довгі сонячні літні дні, поки що не затьмарені смутком і багато, багато чого іншого – світлого й безхмарного, як саме наше далеке дитинство.
Я народилася в Литві, в маленькому і дивовижно зеленому містечку Алітус, далеко від бурхливого життя відомих людей і “великих держав”. У ньому жило в той час усього близько 35 000 людей, найчастіше у своїх власних будинках і будиночках, оточених садами і квітниками. Усе містечко оточував древній багатокілометровий ліс, створюючи враження величезної зеленої чаші, в якій тихо-мирно тулилося, живучи своїм спокійним життям, княже містечко. 


Алітус

Острови на річці Нямунас (Неман)

Одно із трьох озер в межах міста

Неман, куди ми ходили купатися

Його будував 1400 року литовський князь Алітіс на березі широкої красуні річки Нямунас. Точніше, будував замок, а довкола вже пізніше забудовувалося містечко. Довкола містечка, наче створюючи своєрідний захист, річка робила петлю, а в середині цієї петлі блакитними дзеркалами сяяли три невеликі лісові озера. 
Від старовинного замку до наших днів, на жаль, дожили тільки руїни, що перетворилися на величезний пагорб, з вершини якого відкривається дивовижний вигляд на річку. Ці руїни були улюбленим і найзагадковішим місцем наших дитячих забав. Для нас це було місцем духів і привидів, які, здавалося, все ще жили в старих напівзруйнованих підземних тунелях і шукали свої “жертви”, аби потягнути їх із собою у свій загадковий підземний світ. І лише найхоробріші хлопчиська наважувалися йти туди досить глибоко, щоби потім лякати всіх, хто лишився, страшними історіями.
2. Друг



Василь Никандрович Серьогін
Відколи я себе пам'ятаю, більша частина моїх найбільш ранніх дитячих спогадів була пов'язана саме з лісом, який дуже любила вся наша сім'я. Ми жили дуже близько, буквально за кілька будинків, і ходили туди майже щодня. Мій дідусь, якого я обожнювала всім своїм дитячим сердечком, був схожий для мене на доброго лісового духа. Здавалося, він знав кожне дерево, кожну квітку, кожного птаха, кожну стежину. Він міг годинами розповідати про цей, для мене зовсім дивний і незнайомий світ, ніколи не повторюючись і ніколи не втомлюючись відповідати на мої безглузді дитячі питання. 
Ці вранішні прогулянки я не міняла ні на що й ніколи. Вони були моїм улюбленим казковим маленьким світом, яким я не ділилася ні з ким. На жаль, лише після багатьох років я зрозуміла, ким насправді був мій дід (до цього я ще повернуся). Але тоді це був просто найближчий, найтепліший і неміцний    чоловічок з яскравими променистими очима, який навчив мене чути природу, розмовляти з деревами і навіть розуміти голоси птахів. Тоді я ще була зовсім малою дитиною і щиро думала, що це досить нормально. А може, навіть і не думала про це взагалі. Я пам'ятаю моє перше знайомство з деревом, що “говорило”. Це був старий величезний дуб, який був дуже об'ємним для моїх маленьких дитячих рученят. 
– Бачиш, який він великий і добрий? Слухай його… Слухай... – як зараз пам'ятаю тихий, обволікаючий дідів голос. І я почула… 
Досі яскраво, неначе це сталося лише вчора, я пам'ятаю те ні з чим незрівнянне відчуття злиття з чимось неймовірно величезним і глибоким. Відчуття, що раптом перед моїми очима почали пропливати дивні видіння якихось чужих далеких життів, не по-дитячому глибокі почуття радості та смутку. Знайомий і звичний світ кудись зник, а замість нього все довкола сяяло, крутилося в незрозумілому і дивному вирі звуків і відчуттів. Не було страху, було лише величезне здивування і бажання, аби це ніколи не закінчувалося... 
Дитина – не доросла, вона не думає про те, що це неправильно або що цього (за всіма нашими “знайомими” поняттями) не повинно бути. Тому для мене зовсім не видавалося дивним, що це був інший, зовсім ні на що не схожий світ. Це було чудово, і це було дуже гарно. І показала мені це людина, якій моє дитяче серце довіряло з усією своєю безпосередньою, чистою і відкритою простотою.
Природу я дуже любила завжди. Я “намертво” злилася з будь-яким її проявом незалежно від місця, часу або чиїхось бажань. З найперших днів свідомого існування улюбленим місцем моїх щоденних забав був наш величезний старий сад. Досі я буквально до найменших подробиць пам'ятаю відчуття того неповторного дитячого захоплення, яке я відчувала, вибігаючи сонячним літнім ранком у двір!.. Я з головою поринала в той дивовижно знайомий і водночас такий загадковий і мінливий світ запахів, звуків і зовсім неповторних відчуттів. 




Світлана Серьогіна


 
Світ, який, на жаль для всіх нас, зростає і змінюється відповідно до того, як зростаємо і змінюємося ми. І пізніше вже не залишається ні часу, ні сил, аби просто зупинитися і прислухатися до своєї душі. 
Ми постійно мчимо в якомусь шаленому вирі днів і подій, женучись кожен за своєю мрією і намагаючись хай би там що “досягти чогось у цьому житті”. І поступово починаємо забувати (якщо колись пам'ятали взагалі...), яка дивовижно красива квітка, що розпускається, як чудово пахне ліс після дощу, якою неймовірно глибокою деколи буває тиша... і як не вистачає інколи простого спокою нашій стомленій щоденною гонитвою душі…
Зазвичай я прокидалася дуже рано. Ранок був моєю улюбленою порою доби (що, на жаль, повністю змінилося, коли я стала дорослою). Я обожнювала чути, як пробуджується від вранішньої прохолоди ще сонна земля; бачити, як виблискують перші краплі роси, котрі ще висять на ніжних квіткових пелюстках і від щонайменшого вітерцю діамантовими зірочками зриваються вниз. Як прокидається до нового дня ЖИТТЯ… Це був насправді МІЙ світ. Я його любила і була абсолютно впевнена, що він буде зі мною завжди… 
У той час ми жили у старовинному двоповерховому будинку, всуціль оточеному величезним старим садом. Моя мама щодня вирушала на роботу, а тато переважно залишався вдома або виїжджав у відрядження, оскільки в той час він працював журналістом у місцевій газеті, назви якої я, на жаль, вже не пам'ятаю. Тому майже весь свій денний час я проводила з дідусем і бабусею, які були батьками мого батька (як я дізналася пізніше – його названими батьками).



З лівого боку: мама, тато, бабуся і я.
Справа: тато після запаленняя легенів, я і мама.

 
3. Перші “ластівки”
Другим моїм найулюбленішим захопленням було читання, яке так і залишилося моїм великим коханням назавжди. Я навчилася читати в три роки, що, як виявилося пізніше, було вельми раннім віком для цього заняття. Коли мені було чотири, я вже, “захлинаючись”, зачитувалася своїми улюбленими казками (за що й поплатилася на сьогодні своїми очима). 
Я обожнювала жити з моїми героями: співпереживала і плакала, коли щось йшло не так, обурювалася і ображалася, коли перемагало зло. А коли казки мали щасливий кінець – тут уже все яскраво сяяло “рожевим кольором”, і мій день ставав справжнім святом. Смішно і сумно згадувати ці дивовижно чисті дитячі дні, коли все здавалося можливим, і все було абсолютно реальним. Наскільки реальним – я не могла тоді навіть передбачити. Це сталося, коли я з черговим захопленням читала одну зі своїх улюблених казок. Відчуття було настільки яскравим, що я пам'ятаю, неначе це сталося лише вчора: звичний світ довкола мене раптом кудись зник, і я опинилася у своїй улюбленій казці. Я маю на увазі – насправді опинилася. Усе довкола було реально живе, рухоме, мінливе… і абсолютно приголомшливе. Я не знала напевно, скільки пробула в цьому дивовижному світі, але коли це раптом зникло, всередині залишилася якась хворобливо-глибока дзвінка порожнеча… 
Здавалося, що наш “нормальний” світ раптом втратив усі свої барви, настільки яскравим і барвистим було моє дивне видіння. Я не хотіла з ним розлучатися, не хотіла, аби це закінчилося... І раптом відчула себе настільки “обділеною”, що ревно розплакалася і кинулася скаржитися всім, кого в той момент знайшла, про свою “незворотну втрату”. Моя мама, яка, на щастя, в той час знаходилася вдома, терпляче вислухала мій плутаний лепет, і взяла з мене обіцянку поки не ділитися своєю “незвичайною” новиною з друзями. 
Коли я здивовано запитала: – Чому? – мама розгублено сказала, що це поки буде нашою таємницею. Я звичайно погодилася, але це здавалося трішки дивним, оскільки я звикла відкрито ділитися всіма своїми новинами в колі своїх друзів, і тепер це раптом чомусь було заборонено. Поступово моя дивна “пригода” забулася, оскільки в дитинстві кожний день, звичайно, приносить щось нове і незвичайне. Але одного дня це повторилося знову, і вже повторювалося майже щоразу, коли я починала щось читати. 
Я повністю занурилася у свій дивний казковий світ, і він здавався мені набагато реальнішим, ніж усі інші звичні “реальності”. І я ніяк не могла збагнути своїм дитячим розумом, чому моя мама дедалі менше захоплюється моїми натхненними розповідями… 
Моя бідна добра мама!.. Я можу лише тепер уявити собі, після стількох прожитих років, що вона повинна була пережити! Я була її третім і єдиним дитям (після померлих при народженні моїх брата і сестри), яке раптом занурилося незрозуміло в що і не збирається звідти виходити!.. 
Я досі вдячна їй за її безмежне терпіння і намагання зрозуміти все, що відбувалося зі мною тоді, і всі подальші “божевільні” роки мого життя. Думаю, що тоді багато їй допоміг мій дід. Так само, як він допомагав мені. Він знаходився зі мною завжди, і напевно тому його смерть стала для мене найгіркішою і найбільш непоправною втратою моїх дитячих років.
4. Втрата
Пекучий, незнайомий біль жбурнув мене в чужий і холодний світ дорослих людей, вже ніколи більше не даючи змоги повернутися назад. Мій неміцний, світлий, казковий дитячий світ розбився на тисячі дрібних шматочків, яких (я звідкись знала) мені вже ніколи не вдасться повністю відновити. Звичайно ж, я все ще залишалася малою шестирічною дитиною, з моїми мареннями і фантазіями, та водночас вже знала напевно, що не завжди цей наш дивовижний світ буває таким казково красивим, і не завжди в ньому, виявляється, безпечно існувати...
Я пам'ятаю, як буквально за декілька тижнів до того страшного дня ми сиділи з дідусем в саду і “слухали” захід. Дідусь чомусь був тихим і сумним, але цей смуток був дуже теплим і світлим, і навіть якийсь глибоко добрий… Тепер я розумію, що він тоді вже знав, що дуже скоро треба буде йти… Але, на жаль, не знала цього я. 
– Колись, через багато, багато років... коли мене вже не буде поряд з тобою, ти так само дивитимешся на захід, слухатимеш дерева… і, можливо, згадаєш інколи свого старого діда, – дзюрчав тихим струмочком дідів голос. – Життя дуже дороге і гарне, маля, навіть якщо часом воно здаватиметься тобі жорстоким і несправедливим... Що б із тобою не трапилося, запам'ятай: у тебе є найголовніше – твоя честь і твоя людська гідність, яких ніхто в тебе не зможе забрати, і ніхто не зможе їх втратити, окрім тебе… Бережи це, маля, і не дозволь нікому тебе зламати, а все інше в житті можна надолужити... 
Він гойдав мене, як маленьку дитину, у своїх сухих і завжди теплих руках. І було так дивно спокійно, що я боялася дихати, аби випадково не злякати цю дивну мить, коли зігрівається і відпочиває душа, коли весь світ здається величезним і таким незвичайно добрим… як раптом до мене дійшов сенс його слів!!! 
Я схопилася, як скуйовджене курча, задихаючись від обурення і, як на зло, ніяк не знаходячи в своїй голові, що “збунтувалася”, таких потрібних у цей момент слів. Це було так образливо і зовсім несправедливо!.. Ну чому в такий чудовий вечір йому раптом знадобилося заводити розмову про те сумно-неминуче, що (вже розуміла навіть я) рано чи пізно повинно було статися?!.. Моє серце не хотіло цього слухати і не хотіло такого ”жаху” приймати. І це було досить природно – адже всі ми, навіть діти, настільки не хочемо визнавати собі цей сумний факт, що прикидаємося, ніби воно не станеться ніколи. Може з кимсь, десь, колись, але лише не з нами... і ніколи… 
Звичайно, вся чарівність нашого чудового вечора кудись зникла і вже не хотілося ні про що більше мріяти. Життя знову ж таки давало мені зрозуміти, що, попри всі наші намагання, не так уже й багато нам насправді дано право на цьому світі мати… Смерть мого дідуся насправді перевернула все моє життя в буквальному розумінні цього слова. Він помер на моїх дитячих руках, коли мені було лише шість років. Сталося це раннього сонячного ранку, коли все довкола здавалося таким щасливим, ласкавим і добрим. У саду радісно перегукувалися перші пташки, що прокинулися, весело передаючи одна одній останні новини. Тільки-но відкривала свої вмиті вранішньою росою очі розніжена останнім вранішнім сном рожевощока зоря. Повітря було напоєне дивовижно ”смачними” запахами літнього буйства квітів. 
Життя було таким чистим і прекрасним!.. І вже ніяк неможливо було уявити, що в такий казково-дивний світ могла раптом безжалісно увірватися біда... Вона просто не мала на це жодного права!!! Але недаремно ж кажуть, що біда завжди приходить незвано і ніколи не запитує дозволу увійти. Так і до нас цього ранку вона увійшла не постукавши і, граючись, зруйнувала мій, так начебто добре захищений, ласкавий і сонячний дитячий світ, залишивши лише нестерпний біль і страшну, холодну порожнечу першої в моєму житті втрати… 
Цього ранку ми з дідусем, як завжди, збиралися піти до нашого улюбленого лісу по суниці, які я дуже любила. Я спокійно чекала його на вулиці, як раптом мені здалося, що звідкись подув пронизливий крижаний вітер, і на землю опустилася величезна чорна тінь. Стало дуже моторошно і самотньо... У будинку, окрім дідуся, на той момент нікого не було, і я вирішила піти поглянути, чи не сталося з ним чогось. Дідусь лежав на своєму ліжку дуже блідий, і я чомусь відразу зрозуміла, що він помирає. Я кинулася до нього, обійняла і почала трясти, намагаючись будь-що-будь повернути  його назад… Потім стала кричати, кликати на допомогу. Було дуже дивно – ніхто мене чомусь не чув і не приходив, хоча я знала, що всі знаходяться десь поруч і напевно повинні мене почути. Я тоді ще не розуміла, що це кричала моя душа…
У мене з'явилося моторошне відчуття, що час зупинився і ми обоє в той момент знаходимося поза ним. Неначе хтось помістив нас обох у скляну кулю, в якій не було ні життя, ні часу… І раптом я відчула, як все волосся на голові стає дибки. Я ніколи не забуду цього відчуття, навіть якщо проживу сто років!.. 
Я побачила прозору сутність, що світилася, яка вийшла з тіла мого дідуся і, підпливши до мене, почала м’яко в мене вливатися… Спочатку я сильно злякалася, але відразу ж відчула заспокійливе тепло і чомусь зрозуміла, що нічого поганого зі мною не може статися. Сутність струменіла світлим осяйним потоком, легко і м’яко вливаючись у мене, і ставала дедалі меншою, ніби поволі ”танучи”... А я відчувала своє тіло величезним, вібруючим і надзвичайно легким, майже “летючим”.
Це був момент злиття з чимось незвичайно значним, всеохопним, чимось неймовірно для мене важливим. А потім був моторошний, всепоглинаючий біль втрати, який налинув чорною хвилею, змітаючи на своєму шляху будь-яку мою спробу йому протидіяти. Я так плакала під час похорону, що мої батьки почали боятися, що захворію… 
Біль повністю оволодів моїм дитячим сердечком і не хотів відпускати… Світ здавався лякливо холодним і порожнім… Я не могла змиритися з тим, що мого дідуся зараз поховають, і я не побачу його вже ніколи!.. Я злилася на нього за те, що він мене залишив, і злилася на себе, що не зуміла його врятувати. Життя було жорстоким і несправедливим... І я ненавиділа його за те, що доводилося ховати дідуся. Напевно, тому це були перші й останні похорони, на яких я була присутня за все моє подальше життя…
5. Реальність
Потім я ще дуже довго не могла прийти до тями, стала відлюдькуватою і дуже багато часу проводила на самоті, чим до глибини душі засмучувала всіх своїх рідних. Але мало-помалу життя брало своє. І за якийсь час я потихеньку почала виходити з того глибоко ізольованого стану, в який занурила себе сама і виходити з якого виявилося вельми і вельми непросто... Мої терплячі та люблячі батьки всіляко намагалися мені допомогти. Але попри всі їхні старання, вони не знали, що насправді я більше вже не була одна – що мені, після всіх моїх переживань, раптом відкрився ще більш незвичайний і фантастичний світ, ніж той, в якому я вже деякий час жила. Світ, який перевершував своєю красою будь-які уявні фантазії і який (знову ж таки!) подарував мені зі своєю незвичайною сутністю мій дід... Це було ще дивовижніше, ніж усе те, що відбувалося зі мною раніше. Лише чомусь цього разу мені вже не хотілося ні з ким цим ділитися… 
Дні йшли за днями. У моєму повсякденному житті я була абсолютно нормальною шестирічною дитиною, яка мала свої радощі й жалі, бажання і тугу і такі нездійсненно-веселкові дитячі мрії. Я ганялася за голубами, обожнювала ходити з батьками до річки, грала з друзями в дитячий бадмінтон, допомагала, в міру своїх можливостей, мамі й бабусі в саду, читала улюблені книжки, навчилася грі на фортепіано. Іншими словами – жила звичайним життям усіх маленьких дітей. Лише біда була в тому, що Життя в мене на той час було вже два. Я неначе жила у двох абсолютно різних світах: перший – це був наш звичайний світ, в якому ми всі щодня живемо, і другий – це був мій власний “прихований” світ, в якому жила лише моя душа. Мені ставало дедалі складніше зрозуміти, чому те, що відбувалося зі мною, не відбувалося ні з одним з моїх друзів? 
Я стала частіше помічати, що, чим більше я ділилася своїми “неймовірними” історіями з кимсь із мого оточення, тим частіше відчувала з їхнього боку дивне відчуження і недитячу настороженість. Це ранило і від цього ставало дуже сумно. Діти цікаві, але вони не люблять незрозумілого. Вони завжди щонайшвидше прагнуть доскіпатися своїм дитячим розумом до суті того, що відбувається, діючи за принципом: “що ж це таке і з чим його їдять?”… І якщо вони не можуть цього зрозуміти – воно стає “чужорідним” для їх повсякденного оточення і дуже швидко вирушає в забуття. Ось таким “чужорідним” помалу почала ставати і я… 
Я почала поступово розуміти, що мама була права, радячи не розповідати про все моїм друзям. Ось тільки я ніяк не могла зрозуміти – чому вони не хочуть цього знати, адже це було так цікаво! Так, крок за кроком, я дійшла до сумного розуміння, що я, мабуть, не зовсім така, як усі. Коли я одного дня запитала маму про це “в лоб”, вона мені відповіла, що я не повинна сумувати, а навпаки, повинна гордитися, тому що це – особливий талант. Правду кажучи, я ніяк не могла зрозуміти, що ж це за такий талант, від якого сахалися всі мої друзі?.. Але це була реальність, і мені доводилося з нею жити. Тому я пробувала до неї якось пристосуватися і прагнула якомога менше поширюватися про свої дивні “можливості і таланти” в колі знайомих і друзів…
Хоча інколи це прохоплювалося мимоволі, як, наприклад, я часто знала, що станеться того чи іншого дня або години з кимсь із моїх друзів, і хотіла їм допомогти, попереджаючи про це. Але, на мій превеликий подив, вони вважали за краще нічого не знати і злилися на мене, коли я намагалася їм щось пояснити. Тоді я вперше зрозуміла, що не всі люди люблять чути правду, навіть якщо ця правда могла б їм якось зарадити… І це відкриття, на жаль, принесло мені ще більше смутку.
6. Перший контакт
Через шість місяців після смерті мого дідуся сталася подія, яка, за моїм поняттям, заслуговує на особливу згадку. Була зимова ніч (а зими в той час у Литві були дуже холодними!). Я щойно лягла спати, як раптом відчула дивний і дуже м'який “поклик”. Неначе хтось кликав мене звідкись здалека. Я встала і підійшла до вікна. Ніч була дуже тиха, ясна і спокійна. Глибокий сніговий покрив блищав і переливався холодними іскрами по всьому сплячому саду, неначе відблиск безлічі зірок спокійно ткав на ньому свою мерехтливу срібну павутину. Було так тихо, неначе світ застиг в якомусь дивному летаргічному сні…
Раптом просто перед моїм вікном я побачила жіночу фігуру, що світилася. Вона була дуже високою, понад три метри, зовсім прозорою і виблискувала, неначе була виткана з мільярдів зірок… Я відчула дивне тепло, що випливало від неї, обволікало і ніби кликало кудись. Незнайомка змахнула рукою, запрошуючи йти за нею. І я пішла. Вікна в моїй кімнаті були дуже великими і низькими, нестандартними за нормальними мірками. Внизу вони доходили майже до землі, тож я могла вільно в будь-який час вилізти назовні. Я пішла за своєю гостею, не відчуваючи щонайменшого страху. І що було дуже дивно – зовсім не відчувала холоду, хоча на вулиці в той момент було градусів двадцять нижче від нуля, а я була лише в дитячій нічній сорочечці.
Жінка (якщо її можна так назвати) знову змахнула рукою, ніби запрошуючи йти за нею. Мене дуже здивувало, що нормальна “місячна дорога”, раптом змінивши свій напрям, “пішла” за незнайомкою, наче створюючи стежину, що світилася. І я зрозуміла, що повинна йти саме туди. Так я пройшла за моєю гостею до самого лісу. Скрізь була така ж щемлива, застигла тиша. Усе довкола виблискувало і переливалося в мовчазному сяйві місячного світла. Увесь світ неначе завмер в очікуванні того, що мало от-от статися. Прозора фігура рухалася далі, а я, як заворожена, йшла слідом за нею. Усе ще не з'являлося відчуття холоду, хоча, як я потім зрозуміла, я весь цей час йшла босоніж. І що також було вельми дивним, мої ступні не провалювалися в сніг, а ніби пливли поверхнею, не залишаючи на снігу жодних слідів...
Нарешті ми підійшли до невеликої круглої галявини. І там… освітлені місяцем, по колу стояли надзвичайно високі виблискуючі фігури. Вони були дуже схожі на людей, лише зовсім прозорі та невагомі, як і моя незвичайна гостя. Усі вони були в довгому одязі, що розвівався і був схожий на білі мерехтливі плащі. Чотири фігури були чоловічими, із зовсім білим (можливо сивим), дуже довгим волоссям, перехопленим на чолі обручами, що яскраво світилися. Дві фігури жіночі, дуже схожі на мою гостю, з таким же довгим волоссям і величезним виблискуючим кристалом в середині чола. Від них виходило те саме заспокійливе тепло, і я якимсь чином розуміла, що зі мною нічого поганого не може трапитись.
Я не пам'ятаю, як опинилася в центрі цього кола. Пам'ятаю лише, як раптом від усіх цих фігур пішли зелені промені, що яскраво світилися і з'єдналися просто в мені, в ділянці, де мало бути моє серце. Усе моє тіло почало тихо “звучати”… (не знаю, як можна було би точніше визначити мій тодішній стан, тому що це було саме відчуття звуку всередині). Звук ставав дедалі сильнішим, моє тіло стало невагомим, і я повисла над землею так само, як ці шестеро фігур. Зелене світло стало нестерпно яскравим, цілком заповнюючи моє тіло. З'явилося відчуття неймовірної легкості, ніби я ось-ось збиралася злетіти. Раптом у голові спалахнула сліпуча веселка, неначе відчинилися двері, і я побачила якийсь зовсім незнайомий світ. Відчуття було дуже дивним – неначе я знала цей світ дуже давно й водночас не знала його ніколи. 
Як мені пізніше пояснив мій чоловік, я побачила в той момент Священну Даарію, далеку і дивовижну прабатьківщину наших предків. Але тоді я була всього лише маленькою дівчинкою і бачила лише незвичайної краси кришталеве місто, схоже на одне з дивовижних міст моїх казок… Потім ці видіння раптом зникли і з'явилися інші, вже зовсім не зрозумілі. Перед моїми очима пропливав потужний іскристий потік якихось незнайомих знаків, схожих на дивні і дуже красиві літери… (які я пізнала набагато пізніше, читаючи старовинні слов'янські Веди). Я побачила величезні кришталеві сходи, такі високі, що створювалося враження, неначе вони йдуть в нікуди. І один із шести показав, що я повинна йти ними угору. 
Це було незвичайно – я зовсім не відчувала свого тіла, воно було повністю невагомим! На самісінькому верху чекали ще шість високих фігур, що світилися, на голові однієї з яких виблискувала дивовижної краси корона. Вона сяяла і переливалася мільйонами кольорів (яких я ніколи не бачила на Землі!) і весь час міняла форму. Потім я звичайно дізналася, що це були просто енергетичні структури дуже високої сутності (які найчастіше нагадують корону), але тоді це було справді цілком незвично й до болю красиво…
Я знову якимсь чином опинилася в колі, лише тепер фігур, що світилися, довкола мене вже було дванадцять. Знову почулося дивне звучання. І я побачила себе в дивному кришталевому яйці, яке було наче зібрано з безлічі діамантових кристалів. Фігури кудись зникли, залишилася я сама. Раптом кожен із цих кристалів почав яскраво світитися, і я відчула себе зовсім “дірявою”. Неначе в моєму тілі раптом відкрилися мільйони дірок, через які з кожного кристалу в мене полилася якась дивна тепла музика. Було так дивовижно добре, що захотілося плакати… Більше я не пам'ятала нічого.
Опритомніла я вранці в своїй кімнаті, прекрасно пам'ятаючи кожну деталь того, що сталося минулої ночі і абсолютно точно знаючи, що це був не сон і не моя уява, а що це було справжнє і реальне – як це було зі мною завжди. Але навіть якщо б мені дуже хотілося в цьому сумніватися, наступні події начисто стерли б найскептичніші мої дитячі думки, якби такі навіть були.
7. Тест
Мої дивні “прогулянки” тепер повторювалися щоночі. Я вже не лягала спати, а з нетерпінням чекала, коли ж нарешті в будинку всі заснуть, і все довкола порине в глибоку нічну тишу, аби можна було (не боячись виявитися “застуканою”) черговий раз повністю поринути в той незвичайний і загадковий “інший” світ, в якому я вже майже звикла бувати. Я чекала появи моїх нових “друзів” і щоразу заново дарованого надзвичайного дива. І хоча я ніколи не знала, хто з них прийде, але завжди знала, що прийдуть неодмінно... І хто б із них не прийшов, він знову подарує мені чергову казкову мить, яку я дуже довго і дбайливо зберігатиму у своїй пам'яті, як у замкненій чарівній скриньці, ключі від якої мала лише я одна…
Але одного разу не з'явився ніхто. Була дуже темна безмісячна ніч. Я стояла, притиснувшись чолом до холодної шибки, і невідривно дивилася на вкритий мерехтливим сніговим саваном сад, прагнучи до болю в очах побачити щось рухливе і знайоме, почуваючись глибоко самотньою і навіть трішки “по-зрадницьки” покинутою… Було дуже сумно й гірко, і хотілося плакати. Знала, що втрачаю щось неймовірно для мене важливе і дороге. І як би я не прагнула собі довести, що все добре, і що вони всього лише “спізнюються”, в глибині душі я дуже боялася, що, можливо, вони вже не прийдуть ніколи… Було образливо і боляче, і ніяк не хотілося в це повірити. Моє дитяче серце не бажало миритися з такою “страшною” втратою і не бажало визнати, що це все ж повинно колись статися, лише ось я ще не знала – коли. І мені дико хотілося відсунути цю злощасну мить якнайдалі!
Раптом щось за вікном насправді почало мінятися і знайомо мерехтіти! Я спочатку подумала, що це нарешті з'являється хтось із моїх “друзів”, але замість знайомих сутностей, що світяться, я побачила дивний “кришталевий” тунель, що починався просто біля мого вікна і прямував кудись у далечінь. Звичайно, першою моєю спонукою було без довгих роздумів кинутися туди… Але тут раптом здалося трішки дивним, що я не відчуваю того звичайного тепла і спокою, які супроводжували кожну появу моїх “зоряних” друзів. 
Щойно я про це подумала, “кришталевий” тунель став на очах мінятися і темніти, перетворюючись на дивну дуже темну “трубу” з довгими рухомими щупальцями всередині. І болючий, неприємний тиск стискав голову, дуже швидко переростаючи в дикий вибуховий біль, погрожуючи розтрощити весь мозок взагалі. Тоді я вперше насправді відчула, яким жорстоким і сильним може бути головний біль (який надалі, лише з уже зовсім інших причин, отруюватиме моє життя цілих дев'ятнадцять років). Мені стало насправді страшно. Не було нікого, хто міг би мені допомогти... Весь будинок вже спав. Але якщо навіть і не спав би, я все одно не змогла б нікому пояснити, що ж тут таке скоїлося…
Тоді, знаходячись уже майже в справжній паніці, я пригадала про істоту з дивовижної краси короною і в думках покликала її на допомогу. Здавалося б – безглуздо?.. Але головний біль миттєво пройшов, поступаючись місцем дикому захвату, оскільки я раптом знову побачила вже знайоме, виблискуюче місто і моїх чудових, незвичайних друзів. Усі вони чомусь дуже тепло, наче зі схваленням, посміхалися, випромінюючи дивовижно яскраве зелене світло довкола своїх іскристих тіл. Як з’ясувалося пізніше, я, зовсім того не підозрюючи, пройшла того вечора перший у своєму житті тест, яких, щоправда, потім буде дуже і дуже багато. Але це було тоді, і це був лише початок...
Я була всього лише дитиною і не могла тоді ще підозрювати, що в тих “інших”, неймовірно красивих і “чистих” світах можуть також знаходитися і погані, або, як ми їх називаємо, “чорні” сутності… Які, як рибу на гачок, ловлять ось таких “зеленуватих” пташенят (яким у той час була я), які  тільки-но вилупилися, і з радістю пожирають їх бурхливу життєву силу або просто залучають до якоїсь своєї “чорної” системи вже назавжди. І на жаль, мало знайдеться таких “пташенят”, які змогли б колись звільнитися, якщо не знали як і не мали потрібного для цього потенціалу.
Тому я навіть не могла передбачити, наскільки сильно мені тоді пощастило, що в потрібний момент я якимось чином зуміла побачити зовсім не те, що мені дуже наполегливо хтось намагався вселити… (я думаю, що сама того не розуміючи, вже тоді зуміла просканувати ситуацію, що створилася). І коли б не мій дивовижний “коронований” друг, якого я, шалено налякана, дуже своєчасно покликала, ніхто не знає, в якому з далеких “чорних” світів моя сутність мешкала б зараз, якби вона взагалі досі була б жива... Ось чому й було стільки радісного тепла і світла в серцях моїх “зоряних” друзів. І думаю, що це, на жаль, також виявилося однією з головних причин нашого прощання. Вони вважали, що я вже готова думати самостійно. Хоча я так зовсім не вважала…
8. Прощання
До мене підійшли дві жіночі сутності і ніби обійняли з обох боків, хоча фізично я цього зовсім не відчувала. Ми виявилися всередині незвичайної будівлі, що нагадувала величезну піраміду, всі стіни якої були цілком і повністю списані дивними незнайомими письменами. Хоча, придивившись, я зрозуміла, що вже бачила такі самі письмена в найперший день нашої зустрічі. Ми стояли в центрі піраміди, коли раптом я відчула дивний ”електрострум“, що виходив від обох жіночих сутностей просто в мене. Відчуття було таким сильним, що мене гойдало з боку в бік, і здавалося, що всередині починає щось зростати… 
Потім чоловіча сутність з виблискуючою короною протягнула руки в мій бік і… світ змінився… Довкола мене закрутився сліпучо яскравий кришталевий смерч, який повністю “ізолював” мене від друзів. Коли смерч розпався, довкола мене була дивна чорна гола Земля… Я знаходилася незрозуміло де і, знову ж таки, була зовсім сама. Але чомусь не було страшно. Я відчувала, що мені намагаються щось показати і що я обов'язково повинна спробувати це побачити. Раптом з'явилося вельми страшне відчуття абсолютної порожнечі. Не було нічого – ні світла, ні звуків, ні опори під ногами. Я висіла “ніде”…
Єдине, що я бачила перед собою, була куля, що світилася (як я тепер розумію, це була Земля). А всередині неї палало зеленим вогнем яскраве “яйце”. Потім воно почало зростати і змінюватися, стаючи дедалі яскравішим і прозорішим. Від нього на всі боки потягнулися сотні зелених “мостів”, а в кінці кожного з них була “інша” Земля… Я не знаю, як це можна по-іншому пояснити, але це і справді була наша Земля, лише кожна з них виглядала зовсім по-різному, неначе знаходилася в іншому часі або вимірі…
Я не розуміла, що це було, але абсолютно точно знала, що повинна це запам'ятати. І докладала усіх зусиль. Раптом усе зникло, і я знову виявилася всередині тієї самої величезної піраміди і побачила всіх своїх сяючих “друзів”. Їх було знову дванадцять, і вони так само, як і вперше, стояли по колу, а я – всередині. Лише цього разу, окрім струмуючого від них тепла, я відчувала ще й дивний глибокий смуток. І я зрозуміла, що вони прийшли прощатися…
На свій великий подив, я сприйняла це дуже спокійно, неначе знала, що це не назавжди. Вони підходили поодинці і клали мені праву руку на груди, від чого ставало неймовірно тепло і спокійно. Дотик кожного залишав у мені різний колір, що світився, і під кінець моє тіло сяяло дванадцятьма дивовижно яскравими, мінливими кольорами. Я знову почула дивну музику всередині себе, і все зникло… Більше я не пам'ятала нічого.
9. Пробудження

Світлана з мамою
З двоїстим відчуттям одночасної втрати і щастя я тихо поверталася додому. І ось тут мене чекав ве-еликий сюрприз. Моя мама у стані напівнепритомності чекала мене в моїй кімнаті. Світ перевернувся, і я в тихому жаху гепнулася зі своїх “виблискуючих марень” у безжалісну реальність… Я не могла брехати. Але я зовсім не знала, що сказати. І ще я відчувала, що мама прекрасно знає, що це щось знову ж таки якось пов'язане з моїми “дивними талантами”, розмови про які ні вона, ні я, на жаль, не зможемо уникнути… 
На моє величезне полегшення, тієї ночі вона не сказала нічого. Можливо, навіть і не знала, що сказати. Але наступного ранку вікна в моїй кімнаті надійно забили. Мама не поверталася до цього випадку ще тижнів зо два, ніби даючи мені час обдумати “скоєне”. Але мені від цього ні трішки не легшало. Тато в той час був у відрядженні, і я від щирого серця сподівалася, що можливо якось “пронесе” і до його приїзду все забудеться. Та де там… Одного прекрасного ранку, перед відходом на роботу, мама сказала, що хоче зі мною поговорити. Ну й звичайно, для мене не було великої таємниці, про що…
Мама була, як завжди, ласкавою і теплою, але я всім своїм єством відчувала, що вся ця історія її гнітить і що вона насправді не знає, з чого почати. Ми говорили дуже довго. Я, як могла, намагалася їй пояснити, як багато все це для мене означає і як страшно було б для мене все це втратити... Але здається, цього разу я її насправді злякала, і мама заявила, що, якщо я не хочу, аби вона розповіла все це батькові, коли він повернеться з відрядження додому, я повинна обіцяти, що таке більше не повториться ніколи.
Вона не розуміла, що всі ці мої дивні дикі “сюрпризи” зовсім не відбуваються з моєї волі, і що я майже ніколи не знаю, коли те чи інше станеться… Але оскільки думка батька для мене означала більше, ніж усе решта, я дала мамі обіцянку, що не робитиму нічого такого, наскільки, звичайно, це залежатиме від мене. На це й пристали.
10. Будні
Я чесно, як усі нормальні діти, ходила до школи, робила уроки, бавилася з моїми “звичайними” друзями… і безмірно нудьгувала за іншими, моїми незвичайними, виблискуючими “зоряними друзями”. Школа, на жаль, теж мала для мене свої складнощі. Я почала ходити туди з шести років, оскільки під час перевірки з’ясувалося, що я могла б піти до третього-четвертого класу, що, звичайно, нікому не сподобалося. Шкільні друзі вважали, що мені все дається дуже легко, а їхні мами мене за це просто чомусь не злюбили. І вийшло, що в школі я майже весь час теж проводила сама. 

Світлана з мамою
У мене була лише одна справжня шкільна подруга, дівчинка, з якою ми просиділи за однією партою всі дванадцять шкільних років. А з іншими дітьми стосунки чомусь усе не налагоджувалися. І не тому, що мені цього не хотілося, чи тому, що я не старалася – навпаки. Просто в мене завжди було дуже дивне відчуття, неначе ми всі живемо на різних полюсах... Домашні завдання я майже ніколи не робила або, точніше – робила, але це в мене займало всього декілька хвилин. Батьки, певна річ, завжди все перевіряли, але оскільки зазвичай помилок не знаходилося, в мене залишалося дуже багато вільного часу. Я ходила в музичну школу (навчалася грі на фортепіано і співу), займалася малюванням, вишивала і дуже багато читала. Але все одно вільного часу в мене завжди залишалося достатньо.
Була зима. Усі сусідські хлопчиська каталися на лижах, тому що були старшими за мене (саме вони й були в той час моїми найкращими друзями). А мені діставалося тільки катання на санках, яке, за моїм поняттям, годилося лише для малят. І, звичайно ж, мені теж шалено хотілося кататися на лижах!..
Нарешті мені якимсь чином вдалося “дійняти” мою м’якосерду маму, і вона купила мені найменші лижі, які лише можна було дістати. Я була на сьомому небі від щастя!!! Одразу ж помчала сповістити сусідських хлопчаків і того ж дня була готова перевірити свою обновку. Зазвичай вони ходили кататися на велику гору біля річки, де колись був княжий замок. Гірки там були вельми і вельми високі і, аби з них спускатися, були потрібні хоча б якісь навички, на той момент, на жаль, у мене відсутні…
Але, звісно, я не збиралася нікому поступатися. Коли нарешті хекаючи і пітніючи (попри 25-градусний мороз!), я видерлася за іншими вгору, мені, чесно кажучи, стало дуже страшно. Ромас, один із хлопчаків, запитав, чи не хочу я спершу поглянути, як вони спускатимуться, але я, звичайно ж, сказала “ні”... і вибрала найвищу гірку. Ось тут, як то кажуть, бог мене і покарав... 
Я достеменно не пам'ятаю, як мені вистачило сміливості відштовхнутися і пуститися вниз. Але що я прекрасно пам'ятаю – то це справжній острах від дикого свисту вітру у вухах і картинку дерев внизу, що дуже швидко наближалися… На моє щастя, я не врізалася в дерево, але з розмаху зачепилася за величезний пеньок… Мої бідні новенькі лижі розлетілися на друзки, а я відбулася маленьким ударом, якого від обурення навіть не відчула. Так плачевно закінчилася моя коротка, але вельми барвиста лижна “епопея”… Щоправда, набагато пізніше я дуже полюбила лижі і каталася годинами з татом у зимовому лісі, але вже ніколи не любила гірки. 

Світлана зимою
Після такого образливого фіаско далі займатися якимсь зимовим спортом у мене, звичайно, жодного бажання не було. Тому, аби хоч якось заповнити мій вільний час, я прагнула якомога більше читати. І тут знову сталося дещо непередбачено-новеньке… 
Я читала заданий урок, який мені не дуже подобався, і, звичайно, мені дуже хотілося швидше закінчити. Раптом я помітила, що читаю якось уже дуже швидко. Виявилось, що я читаю не так, як звично – горизонтально, а вертикально – зверху вниз… Спочатку я сама дуже здивувалася. Це було незвично і трішки дивно. Але оскільки до дивацтв мені було не звикати, я спробувала знову. І це направду виявилося набагато швидше. Відтоді я вже майже завжди читала зверху вниз, лише від цього чомусь набагато більше втомлювалися очі. Зате так було швидше, і надалі спосіб “швидкого читання”, як я його називала, рятував мене багато разів.
Інші чудеса теж траплялися постійно, але я вже стала набагато обережнішою і не квапилася ділитися навіть із найближчими мені людьми. Спочатку було від цього трішки сумно і гірко, але потім я звиклася, і здавалося, що життя має бути саме таке, у всякому разі моє. Самотність не створена для дитини, точнісінько, як і дитина не створена для самотності… Але на жаль, часом життя буває з нами безжалісне і не звертає уваги, подобається нам те або інше чи ні. А також можливо, що все це відбувається з якихось, до певного часу прихованих від нас причин, сенс яких, пізніше відкрившись, сильно когось здивує, а когось так і залишить довго і сумно гадати: “а що ж з нами було б, якби”…
11. Сусіди
Моя “шоста” зима вже неохоче відступала, залишаючи після себе рвані борозни на колись такому невинно чистому обличчі землі. Снігові замети безжалісно “осідали”, втрачаючи свою горду білизну і перетворюючись на брудні грудки льоду, соромливо танули, народжуючи безліч веселих струмочків, які, грайливо перешіптуючись, весело бігли зазеленілими подекуди схилами і стежинками. Дні були ясні, прозорі і безвітряні. У повітрі впевнено духмяніли “зелені” запахи весни, і розливалося майже справжнє тепло, від чого дедалі більше пробуджувалася ще сонна від зимівлі земля. Вкотре народжувалося нове життя...
Я, як і всі діти, обожнювала весну. Здавалося, що ми теж, як сонні ведмежата, вилазили після довгої сплячки зі своїх “барлогів” і радісно підставляли свої усміхнені мордочки для поцілунку першим ласкавим сонячним променям. І добре сонечко із задоволенням “прикрашало” розсипами веснянок наші дитячі щоки й носи, викликаючи теплі посмішки наших мам... Дні потихеньку довшали, і на нашій вулиці щораз більше бабусь виходило зі своїми лавками посидіти коло ґанку і порадіти теплим сонячним променям.
Я дуже любила нашу добру тиху вулицю. Вона була не дуже широкою і не дуже довгою, як я завжди її називала – домашньою. Одним кінцем вона впиралася в ліс, а іншим – у величезне ромашкове поле (на місці якого набагато пізніше, на превеликий мій жаль, була побудована місцева залізнична станція). На нашій, тоді ще потопаючій у зелені вулиці тулилися всього близько двадцяти приватних будинків. Це був “благословенний” час, коли ще не було телевізорів (перший у нас з'явився, коли мені було дев'ять років) і люди просто спілкувалися.
Ми всі добре знали один одного і жили, неначе одна велика дружна сім'я. Когось любили, когось не дуже... Але кожен знав: якщо в нього станеться біда, хтось завжди прийде на допомогу, і ніколи не траплялося, аби хтось залишився осторонь. Навіть “найкапосніші” прагнули допомогти, хоча пізніше вони, звичайно, так чи інакше, не забували про це нагадати. Я зовсім не намагаюся показати романтичну ідилічність місця і часу, в якому я жила, і тим паче применшити значущість будь-якого “прогресу”, що з’являвся. Але я ніколи не зможу забути, наскільки теплішими й чистішими люди були тоді, коли їх душі та розум не обтяжувалися чужорідним “туманом добробуту” і “розумовим брудом” цього самого “прогресу”.
Усього на всій нашій вулиці жило в мій час дванадцять хлопців і четверо дівчат, всі ми були різного віку і мали різні інтереси. Але незважаючи на те, був один улюблений всіма нами літній час – вечірній, коли всі збиралися разом і робили щось, у чому могли брати участь усі – як діти, що вже підросли, так і малята. І нашим бідним батькам завжди було вельми складно, коли доводилося заганяти своїх “чад” додому, відриваючи від якоїсь (звичайно ж, завжди вражаючої!) незавершеної історії або гри…
І ось навіть тут, у, здавалося б, найбезневиннішому куточку мого життя, я знову дістала черговий гіркий урок про те, що буде краще, якщо свої дивні “здібності” я триматиму завжди при собі. Виходило так, що в яку б гру ми не грали, я завжди заздалегідь знала її результат, чи то хованки або загадки, або просто якісь історії. І спочатку я була щиро упевнена, що так воно і має бути. Я раділа, коли вигравала (а це в принципі виходило майже завжди) і зовсім не розуміла, чому це викликає “глуху лють“ моїх друзів, хоча зазвичай вони ставилися до мене дуже добре. І ось одного дня, мабуть, одного з них “прорвало”, і після чергового мого успіху він зло сказав:
– Ми не хочемо більше з тобою грати, якщо ти не перестанеш показувати свої осоружні “штучки”… 
Для мене це був шок, тому що жодних таких “штучок”, а тим більше, осоружних, я не показувала і взагалі не могла зрозуміти, про що йдеться. Я навіть ніколи не замислювалася, чому я знаю наперед ту або іншу відповідь – для мене це було зовсім нормально. А ось виявилось, що для всіх інших – не зовсім. Я прийшла додому дуже ображена і зачинилася у кімнаті, аби переживати це у “своєму кутку”… Але, на жаль, у моєї бабусі було залізне чуття на мої невдалі “пригоди”. Вона завжди знала, якщо щось не так, і відпиратися було зовсім марно. 
Отож, вона, як звикле, з'явилася в мене буквально за хвилину і застала мене всю в сльозах. Я ніколи не була плаксою... Проте завжди важко переносила гіркоту несправедливих звинувачень. Особливо, коли вони виходили від найближчих друзів. Адже насправді ранити можуть лише друзі, тому що їх слова проникають просто в серце.
– Нічого, ось побачиш, час мине – все забудеться, – заспокоювала бабуся, – образа не дим, очей не виїсть.
Очей, можливо, і ні, а ось серце кожна нова крапля виїдала, та ще й як! Я була всього-на-всього дитиною, але вже знала багато що з того, що “краще не треба показувати” або “краще не говорити”. І я вчилася не показувати. Після того маленького інциденту під час гри я вже прагнула більше не показувати, що я знаю більше, ніж інші, і знову було все добре. Та чи добре?

12. Пряники
Літо прийшло зовсім непомітно. І саме цього літа (з маминої обіцянки) я повинна була вперше побачити море. Я чекала цього моменту ще із зими, оскільки море було моєю давньою “великою” мрією. Але через цілком безглузду випадковість моя мрія мало не обернулася на порох. До поїздки залишалося всього кілька тижнів, і в думках я вже майже “сиділа на березі”... Але, як виявилось, до берега було ще далеко. Був приємний теплий літній день. Нічого особливого не відбувалося. Я лежала в саду під своєю улюбленою старою яблунею, читала книжку і мріяла про свої улюблені пряники… Так, так, саме про пряники. З маленького сусідського магазинчику. 
Не знаю, чи їла я потім коли-небудь щось смачніше? Навіть після стількох років я досі чудово пам'ятаю вражаючий смак і запах цих дивовижних ласощів, що танули у роті! Вони завжди були свіжими і незвичайно м'якими, зі щільною солодкою скориночкою глазурі, що лускала від щонайменшого дотику. Вони очманіло пахли медом і корицею, і ще чимось, що майже неможливо було вловити... Ось за цими пряниками я й зібралася, довго не вагаючись, піти. Було тепло, і я (за нашим загальним звичаєм) була одягнена лише в коротенькі шортики. Магазин був поруч, буквально за кілька будинків (усього на нашій вулиці їх було аж три!). 
У Литві в той час були дуже популярні маленькі магазинчики в приватних будинках, які займали зазвичай всього одну кімнату. Вони росли буквально як гриби після дощу і були власністю переважно громадян єврейської національності. Так само і цей магазин, в який я пішла, належав сусідові на ім'я Шрейбер. Людиною він був завжди дуже приємною і ввічливою і мав дуже добрі продукти, а особливо – солодощі.
На свій подив, коли я прийшла, то не змогла навіть увійти всередину – магазин був напхом напханий людьми. Мабуть, привезли щось нове і ніхто не хотів дати маху, залишившись без новинки… Отож, я стояла в довжелезній черзі, наполегливо не збираючись іти, і терпляче чекала, коли вже нарешті отримаю свої улюблені пряники. Рухалися ми дуже повільно, тому що кімната була набита повністю (а завбільшки вона була близько 5х    5 м) і за величезними “дядьками і тітками” я нічого не бачила. Як раптом, зробивши наступний крок, я з диким криком стрімголов полетіла грубо збитими дерев'яними сходами вниз і впала на такі ж грубі дерев'яні ящики...
Виявляється, господар, чи то кваплячись продати новий товар, чи то просто забувши, залишив відкритою кришку свого (семиметрової глибини!) підвалу, в який я і примудрилася звалитися. Вдарилася я, мабуть, дуже сильно, оскільки зовсім не пам'ятала, яким чином і хто мене звідти витягнув. Довкола були дуже злякані обличчя людей і господаря, які безперервно запитували, чи все зі мною гаразд. У нормі я, звичайно ж, була навряд чи, та зізнаватися в цьому чомусь не хотілося, і я заявила, що піду додому. Мене проводжав цілий натовп... Бідну бабусю ледве не побив грець, коли вона раптом побачила всю цю вражаючу “процесію”, що вела мене додому… 
Я пролежала в ліжку десять днів. І, як виявилося пізніше, вважалося просто неймовірним, що мені вдалося відбутися лише однією подряпиною після такого вражаючого “польоту” сторч головою на семиметрову глибину... Власник Шрейбер навіщось ходив до нас щодня, приносив кілограм цукерок і все запитував, чи правда я добре почуваюся... Чесно кажучи, виглядав він вельми наляканим.
Хай би там як, але думаю, що “подушку” мені точно хтось підстелив. Хтось, хто вважав, що розбиватися мені тоді було поки рано. Таких “дивних” випадків у моєму, тоді ще дуже короткому житті було дуже багато. Одні траплялися і після цього дуже швидко сходили в небуття, інші чомусь запам'ятовувалися, хоча не обов'язково були найцікавішими. Так я з якоїсь мені невідомої причини дуже добре запам'ятала випадок із запаленням вогню.
13. Вогонь, який не грів
 Уся сусідська дітвора (і я теж) дуже любила розпалювати вогнища. А вже особливо, коли нам дозволялося смажити в них картоплю!.. Це були одні з найулюбленіших наших ласощів, а таке вогнище ми взагалі вважали мало не справжнім святом! Та й хіба могло зрівнятися щось іще з тією обпалюючою, щойно вивудженою палицями з вогнища, надзвичайно духмяною, всипаною попелом картоплею?! Треба було дуже постаратися, бажаючи залишатися серйозним, бачачи наші напружено-зосереджені в очікуванні пики! Ми сиділи довкола вогнища, як голодні Робінзони Крузо, що з місяць не їли. І в той момент нам здавалося, що нічого не може бути на цьому світі смачнішим, ніж та маленька, паруюча кулька, що поволі печеться в нашому вогнищі!
Саме в один із таких святкових “картоплевипікальних” вечорів зі мною  сталася чергова “неймовірна” пригода. Був тихий теплий літній вечір, уже помалу починало смеркатись. Ми зібралися на чиємусь “картопляному” полі, знайшли відповідне місце, нанесли достатню кількість гілок і вже були готові запалити вогнище, коли хтось помітив, що забули найголовніше – сірники. Розчаруванню не було межі... Ніхто не хотів за ними йти, тому що ми пішли досить-таки далеко від дому. Спробували запалити за давнім звичаєм – терти деревинку об деревинку – але дуже скоро навіть у найвпертіших скінчилося терпіння. І тут раптом один каже:
– То ми ж забули, що тут наша “відьмочка”! Запалюй-но, чи що…
“Відьмочкою” мене називали часто, і це з їхнього боку було радше прізвисько пестливе, ніж образливе. Тому я не образилася, але, чесно кажучи, сильно розгубилася. Вогню я, на мій превеликий жаль, не запалювала ніколи і займатися цим мені якось на думку не спадало. Але це було мало не вперше, коли вони щось у мене попросили і я, звичайно ж, не збиралася втрачати такої нагоди, а тим більше осоромитися. 
 Я щонайменшого поняття не мала, що слід робити, аби воно “запалилося”. Просто зосередилася на вогні і дуже сильно бажала, щоб це сталося. Минула хвилина, інша, але нічого не відбувалося... Хлопці (а вони завжди і скрізь бувають трішки злими) почали наді мною сміятися, кажучи, що я лише й можу, що “вгадувати”, коли мені це потрібно. Мені стало дуже образливо – адже я чесно намагалася з усіх сил. Але це, звісно, нікого не цікавило. Їм потрібен був результат, а ось результату якраз у мене і не було...
Якщо чесно – я досі не знаю, що тоді сталося. Може, в мене просто пішло дуже сильне обурення, що наді мною так незаслужено сміялися? Або надто потужно сколихнулася гірка дитяча образа? Так чи інакше, я раптом відчула, як усе тіло ніби закоцюбло (здавалося б, повинно було бути навпаки?) і лише всередині кистей рук вибуховими поштовхами пульсував справжній “вогонь”. Я встала обличчям до вогнища і різко викинула ліву руку вперед... Моторошне ревуче полум'я неначе виплеснулося з моєї руки просто у складене хлопчаками вогнище. Усі дико закричали... а я опритомніла вже вдома, з дуже сильним ріжучим болем у руках, спині й голові. Все тіло горіло, неначе я лежала на розпеченій жаровні. Не хотілося рухатися і навіть розплющувати очі.
Мама була нажахана від моєї “витівки” і звинуватила мене в “усіх мирських гріхах”, а головне – в недотриманні слова, даного їй, що для мене було гірше за будь-який всепожираючий фізичний біль. Мені було дуже сумно, що цього разу вона не захотіла мене зрозуміти, і водночас я відчувала небувалу гордість, що все-таки не осоромилася і що в мене якимсь чином вийшло зробити те, чого від мене чекали. 
Звичайно, все це зараз видається трішки смішним і по-дитячому наївним, але тоді для мене було дуже важливо довести, що я, ймовірно, можу комусь у чомусь прислужитися з усіма своїми, як вони називали, “штучками”. І що це не мої божевільні вигадки, а справжнісінька реальність, на яку їм тепер доведеться хоча б трішки зважати. Якби тільки все могло бути так по-дитячому просто...
14. Самотність
Як виявилось, не лише моя мама була в жаху від скоєного мною. Сусідні мами, почувши від своїх дітей про те, що сталося, почали вимагати від них, аби вони трималися від мене якнайдалі. І цього разу я насправді залишилася майже зовсім сама. Але оскільки я була особою вельми і вельми гордою, то ні за що не збиралася “проситися” до когось в друзі. Але одне – показати, а зовсім інше – з цим жити..... 
Я дуже любила своїх друзів, свою вулицю і всіх, хто на ній жив. І завжди прагнула принести кожному хоч якусь радість і якесь добро. А зараз я була одна і в цьому була винна лише сама, тому що не зуміла встояти перед найпростішою, безневинною дитячою провокацією. Але що ж було робити, якщо я сама в той час була ще зовсім дитиною? Щоправда, дитиною, яка тепер стала вже поволі розуміти, що не кожен на цьому світі гідний того, аби йому варто було б щось доводити... А навіть якщо й довести, то це ще зовсім не означало, що той, кому ти це доводиш, тебе завжди правильно зрозуміє.
За декілька днів я зовсім фізично “відійшла” і почувалася досить стерпно. Бажання запалити вогонь у мене не з'являлося вже ніколи. А ось розплачуватися за свій “експеримент” довелося, на жаль, досить довго. Перший час я знаходилася в повній ізоляції від усіх моїх улюблених ігор і друзів. Це було дуже образливо і здавалося дуже несправедливим. Коли я говорила про це мамі, моя бідна добра мама не знала, що й казати. Вона дуже мене любила і, звичайно, хотіла вберегти мене від будь-яких бід і образ. Але з іншого боку, їй уже теж помалу ставало лячно через те, що майже постійно зі мною відбувалося. 
Це, на жаль, був той “темний” час, коли ще було “не прийнято” відкрито говорити про “дивні” і незвичні речі. Усе дуже суворо зберігалося в рамках, як “повинно” чи “не повинно” бути. І все “нез'ясовне” або “неординарне” категорично замовчувалось або вважалося ненормальним. Правду кажучи, я від щирого серця заздрю тим обдарованим дітям, які народилися хоч би на двадцять років пізніше за мене, коли всі ці ”неординарні” здібності вже не вважали якимсь прокльоном, а навпаки – почали називати ДАРОМ. І сьогодні ніхто уже не цькує і не відпроваджує цих бідних “незвичайних” дітей у божевільню, а дорожать ними і поважають, як обдарованих особливим талантом дивовижних дітей. 
Мої ж “таланти” в той час захоплення ні в кого з довколишніх, на жаль, не викликали. За кілька днів після моєї “скандальної” пригоди з вогнем одна наша сусідка “по секрету” сказала мамі, що в неї є “дуже добрий лікар”, який займається саме такими “проблемами”, як у мене і якщо мама хоче, із задоволенням з ним познайомить. Це був перший раз, коли мамі безпосередньо “порадили” запроторити мене в божевільню.
Потім цих “порад” було дуже багато, але я пам'ятаю, що саме тоді мама була дуже засмучена і довго плакала, зачинившись у своїй кімнаті. Вона не сказала мені про цей випадок ніколи, але мене “утаємничив” сусідський хлопчик, мама якого й дала таку дорогоцінну пораду. Звичайно ж, ні до якого лікаря мене, слава богу, не повели. Але я відчувала, що своїми останніми “вчинками” я переступила якийсь “рубіж”, після якого вже навіть моя мама не в змозі була мене розуміти. І не було нікого, хто міг би мені допомогти, пояснити або просто дружньо заспокоїти. Я вже не говорю – аби навчити…
Так я сама “борсалася” в своїх припущеннях і помилках, без чиєїсь підтримки або розуміння. Щось пробувала, щось не посміла. Щось виходило, щось – навпаки. І як же часто мені бувало просто по-людськи страшно! Правду кажучи, я все ще “борсалася в припущеннях” до своїх 33 років, тому що так і не знайшла нікого, хто міг би хоча б щось пояснити. Хоча “охочих” завжди було більш ніж потрібно.
Час минав. Іноді здавалося, що все це відбувається не зі мною або що це просто вигадана мною дивна казка. Але ця казка чомусь була дуже вже реальною реальністю... І мені доводилося на це зважати. І що найголовніше, з цим жити. У школі все йшло, як і раніше, я отримувала з усіх предметів лише п'ятірки, і в моїх батьків (хоч би вже через це!) не було жодних проблем. Радше, навпаки – в четвертому класі я вже вирішувала дуже складні завдання з алгебри і геометрії і робила це заввиграшки, з великим задоволенням для самої себе.
Також я дуже любила в той час уроки музики і малювання. Я малювала майже весь час і скрізь: на інших уроках, під час перерв, удома, на вулиці. На піску, на папері, на склі. Загалом – скрізь, де це було можливо. І малювала я чомусь лише людські очі. Мені тоді здавалося, що це допоможе знайти якусь дуже важливу відповідь. Я завжди любила спостерігати за людськими обличчями і особливо – очима. Адже дуже часто люди не люблять казати те, що вони насправді думають, але їхні очі кажуть усе. Мабуть, недаремно їх називають дзеркалом нашої душі. І ось я малювала сотні і сотні очей – сумних і щасливих, скорботних і радісних, добрих і злих. Це був для мене, знову ж таки, час пізнання чогось, чергова спроба докопатися до якоїсь істини... щоправда, я уявлення не мала – до якої. Просто це був черговий час “пошуку”, який і потім (з різними “відгалуженнями”) продовжувався майже все моє свідоме життя.
15. Голодування
Дні пливли за днями, минали місяці, а я все продовжувала дивувати (а інколи й жахати!) своїх рідних і близьких, і дуже часто саму себе, безліччю нових “неймовірних” і не завжди зовсім безпечних пригод. Наприклад, коли мені виповнилося дев'ять років, я раптом, з якоїсь мені невідомої причини перестала їсти, чим дуже сильно злякала маму і засмутила бабусю. Моя бабуся була справжнім першокласним кухарем! Коли вона збиралася пекти свої капустяні пиріжки, на них з'їжджалася вся наша сім'я, включно з маминим братом, який жив на той час за 150 кілометрів від нас і, попри це, приїжджав спеціально через бабусині пиріжки.
Я досі дуже добре і з дуже великою теплотою пам'ятаю ті “великі і загадкові” приготування: тісто, що пахнуло свіжими дріжджами і всю ніч піднімалося в глиняному горщику коло плити, а вранці перетворювалося на десятки білих кружечків, розкладених на кухонному столі, й чекало, коли ж вже настане година його дивного перетворення на пухкі духмяні пиріжки... І бабуся з білими від борошна руками, яка зосереджено орудує коло плити. І ще я пам'ятаю те нетерпляче, але вельми приємне, чекання, поки наші “спраглі” ніздрі не вловлювали перші, дивовижно “смачні”, якнайтонші запахи пиріжків, що пеклися… 
Це завжди було свято, тому що її пиріжки любили всі. І хто б у цей момент не заходив, йому завжди знаходилося місце за великим і гостинним бабусиним столом. Ми завжди засиджувалися допізна, подовжуючи задоволення за “чає питним” столом. І навіть коли наше “чаювання” закінчувалося, нікому не хотілося йти, неначе разом із пиріжками бабуся “впікала” туди частинку своєї доброї душі, і кожному хотілося посидіти ще і “погрітися” в її теплій, затишній домівці.
Бабуся насправді любила готувати, і що б вона не робила, це завжди було незвичайно смачно. Це могли бути сибірські пельмені, що пахли так, що в усіх наших сусідів раптом з'являлася “голодна” слина. Або мої улюблені вишнево-сирні ватрушки, які буквально танули в роті, залишаючи надовго дивовижний смак теплих свіжих ягід і молока. І навіть її найпростіші квашені гриби, які вона щороку квасила в дубовій діжечці зі смородиновим листям, кропом і часником, були найсмачнішими, які я будь-коли їла в своєму житті, попри те, що на сьогодні об'їздила більше ніж половину світу і перепробувала всілякі ласощі, про які, здавалося б, можна було лише мріяти. Але тих незабутніх запахів очманіло смачного бабусиного “мистецтва” ніколи не змогла затьмарити жодна, навіть найбільш вишукано-рафінована закордонна страва.
І ось, маючи такого домашнього “чародія”, я, до загального жаху моєї сім'ї, одного прекрасного дня раптом насправді перестала їсти. Тепер я вже не пам'ятаю, чи був для цього який-небудь привід або це просто сталося з якоїсь мені невідомої причини, як це зазвичай відбувалося завжди. Я просто геть-чисто втратила бажання торкатися будь-якої пропонованої мені їжі, хоча жодної слабкості чи запаморочення при цьому не відчувала, а навпаки – почувалася надзвичайно легко й абсолютно прекрасно. Я намагалася пояснити все це моїй мамі, але, як я зрозуміла, вона була сильно злякана моєю новою черговою витівкою і нічого не хотіла чути, а лише чесно намагалася змусити мене щось “ковтати”.
Мені ставало дуже погано і від кожної нової порції їжі, що приймалася, рвало. Тільки чисту воду мій змордований шлунок приймав із задоволенням і легко. Мама вже була майже в паніці, коли до нас зовсім випадково зайшла наш тодішній родинний лікар, моя двоюрідна сестра Дана. Зрадівши її приходу, мама, звичайно ж, одразу ж розповіла їй “жахливу” історію про моє голодування. І як же я зраділа, коли почула, що “нічого такого вже страшного в цьому не немає”, і що мене можна на якийсь час залишити без насильницького запихання їжі! Я бачила, що моя дбайлива мама в це зовсім не повірила, але подітися було нікуди, і вона вирішила дати мені спокій хоч би на якийсь час.
Життя відразу стало легким і приємним, оскільки почувалася я  абсолютно чудово і більше вже не було того постійного кошмарного очікування спазмів шлунку, які зазвичай супроводжували щонайменшу спробу вживання будь-якої їжі. Так тривало приблизно два тижні. Усі мої відчуття загострилися і сприйняття стало набагато яскравішим і сильнішим, наче вихоплювалося щось найважливіше, а інше йшло на другий план. 
Мої сни змінилися або точніше, я стала бачити один і той же, сон, що повторювався, – нібито я раптом піднімаюся над землею і йду вільно, не торкаючись п'ятами підлоги. Це було настільки реальне і неймовірно прекрасне відчуття, що кожного разу, прокидаючись, мені негайно хотілося назад. Цей сон повторювався щоночі. Я досі не знаю, що це було і чому. Але це продовжувалося і потім, після багатьох-багатьох років. І навіть тепер, перед тим, як прокинутися, я дуже часто бачу той самий сон.
Якось батьків брат приїхав у гості з міста, в якому він у той час жив, і під час розмови сказав татові, що недавно бачив дуже гарний фільм, і почав його розповідати. Яким же було моє здивування, коли я раптом зрозуміла, що вже наперед знаю, про що він говоритиме! І хоча я зовсім точно знала, що ніколи не бачила цей фільм, я могла його розповісти від початку до кінця з усіма подробицями... Я нікому про це не сказала, але вирішила постежити, чи виявиться що-небудь подібне в чомусь іще. Природно, моє звичайне “новеньке” не змусило себе довго чекати.
У той час у школі ми проходили старі античні легенди. Я була на уроці літератури і вчителька сказала, що сьогодні ми будемо проходити “Пісню про Роланда”. Раптом, несподівано для самої себе, я підняла руку і сказала, що можу розповісти цю пісню. Вчителька дуже здивувалася і запитала, чи часто я читаю старі легенди. Я сказала, що не часто, але цю я знаю. Хоча, чесно кажучи, поки що поняття не мала – звідки? 
І ось, з того ж дня я почала помічати, що дедалі частіше в моїй пам'яті відкриваються якісь незнайомі моменти і факти, яких я жодним чином не могла знати, і з кожним днем їх з'являється щораз більше. Я трішки втомлювалася від всього цього “напливу” незнайомої інформації, якої, ймовірно, для моєї дитячої психіки в той час було просто забагато. Але оскільки воно звідкись приходило, то ймовірно, для чогось це було потрібно. І я зовсім спокійно все це приймала, точнісінько, як і завжди приймала все незнайоме, що давала мені дивна і непередбачувана доля.
Щоправда, інколи вся ця інформація виявлялася у вельми потішній формі – я раптом починала бачити дуже яскраві образи незнайомих мені місць і людей, ніби сама в цьому беручи участь. “Нормальна” реальність зникала, і я залишалася в якомусь “закритому” від усіх решту світі, який могла бачити лише я одна. І ось так я могла залишатися довгий час, стоячи “стовпом” де-небудь посередині вулиці, нічого не бачачи і ні на що не реагуючи, поки якийсь переляканий, жалісливий “дядечко чи тітка” не починали мене трясти, намагаючись якось привести до тями й дізнатися, чи все зі мною гаразд…
Незважаючи на свій ранній вік, я тоді вже (зі свого гіркого досвіду) прекрасно розуміла, що все те, що постійно відбувалося зі мною, для всіх “нормальних” людей, за їх звичними нормами, здавалося зовсім ненормальним (хоча з приводу “нормальності” я готова була сперечатися з ким завгодно вже тоді). Тому, як тільки хтось в одній з цих “незвичайних” ситуацій намагався мені допомогти, я зазвичай прагнула щонайшвидше переконати, що зі мною “зовсім все добре” і що зовсім не треба за мене хвилюватися. Щоправда, переконати мені вдавалося аж ніяк не завжди, і в таких випадках це закінчувалося черговим дзвінком моїй бідній “залізобетонно-терплячій” мамі, яка після дзвінка, звичайно, приїжджала мене забирати…
Ось такою була моя складна і деколи смішна дитяча реальність, в якій я на той час жила. І оскільки іншого вибору в мене не було, то доводилося знаходити своє “світле і прекрасне” навіть у тому, в чому інші, думаю, не знайшли б ніколи. Пам'ятаю, якось після чергового незвичайного “випадку” я сумно запитала бабусю:
 – Чому моє життя таке несхоже на всі інші?
Бабуся похитала головою, обійняла мене і тихо відповіла:
– Життя, моя люба, на десяту частину складається з того, що з нами відбувається, і на дев'ять десятих з того, як ми на нього реагуємо. Реагуй весело, маля! Інакше часом дуже непросто існувати… А що не схоже, то всі ми спершу так чи інакше не схожі. Просто ти зростатимеш, життя почне щораз більше “підкроювати” тебе під загальні мірки, і залежатиме тільки від тебе, чи хочеш ти бути такою, як усі. 
І я не хотіла… Я любила свій незвичайний барвистий світ і не проміняла б його ні на що і ніколи. Але, на жаль, кожне прекрасне коштує в нашому житті дуже дорого, і треба це насправді дуже сильно любити, аби не було боляче за це платити. А, як нам усім дуже добре відомо, платити доводиться, на жаль, за все і завжди... Просто, коли робиш це свідомо, залишається задоволення від вільного вибору, коли твій вибір і вільна воля залежать лише від тебе. Ось за це, за моїм поняттям, насправді варто платити будь-яку ціну, навіть якщо це інколи й дуже дорого для самого себе. Але повернемося до мого голодування. 
Пройшло вже два тижні, а я все ще, на превеликий жаль моєї мами, нічого не хотіла їсти і, як не дивно, фізично почувалася сильно і цілком чудово. Оскільки виглядала я тоді загалом вельми добре, поступово мені вдалося переконати маму, що нічого поганого зі мною не відбувається і нічого страшного мені, мабуть, поки не загрожує. Це було абсолютною правдою, якщо не враховувати того “надчутливого” психічного стану, який робив усі мої сприйняття може трохи занадто “оголеними”, – фарби, звуки і відчуття були такими яскравими, що від цього інколи ставало важко дихати. Гадаю, ця ”надчутливість” і стала причиною моєї чергової “неймовірної” пригоди… 
16. Контакт-2
У той час надворі була вже пізня осінь, і група сусідських хлопців після школи зібралася до лісу по останні осінні гриби. Як завжди, зібралася з ними піти і я. Погода стояла напрочуд м'яка і приємна. Усе ще теплі сонячні промені яскравими зайчиками стрибали золотим листям, часом просочуючись до землі та зігріваючи її останнім прощальним теплом. Ошатний ліс зустрічав нас у своєму святково-яскравому осінньому вбранні і, немов старий друг, запрошував у свої ласкаві обійми. 
Мої улюблені, позолочені осінню, стрункі берези від щонайменшого вітерцю щедро сипали на землю свої золоті «листя-монети» і, здавалося, не помічали, що вже зовсім скоро залишаться на самоті зі своєю наготою і соромливо чекатимуть, коли ж весна знову одягне їх у щорічне ніжне вбрання. І лише величаві вічнозелені ялини гордо струшували стару хвою, готуючись стати єдиною прикрасою лісу протягом довгої і як завжди надто безбарвної зими. Під ногами тихо шаруділо жовте листя, ховаючи останні сироїжки і грузді. Трава під листям була теплою, м'якою і вологою і наче запрошувала по ній ступати… 
Я, як завжди, скинула свої черевики і пішла босоніж. Я обожнювала завжди і скрізь ходити босоніж, якщо лише видавалася така нагода!!! Щоправда, за ці прогулянки часто доводилося розплачуватися ангіною, яка інколи бувала досить тривалою, але «гра вартувала свічок». Без взуття ноги ставали майже «зрячими», і з'являлося особливо гостре відчуття свободи від чогось непотрібного, що, здавалося, заважало дихати... Це було справжнє, ні з чим незрівнянне маленьке задоволення, і за нього варто було інколи заплатити.
Ми з хлопцями, як завжди, розділилися парами, і пішли хто куди. Дуже скоро я відчула, що якийсь час йду вже сама. Не можу сказати, що це мене налякало (лісу я не боялася взагалі), але стало якось ніяково від дивного відчуття, що за мною хтось спостерігає. Вирішивши не звертати на це уваги, я продовжувала спокійно збирати гриби. Але поступово відчуття спостереження посилювалося, і це вже ставало мало приємним. 
Я зупинилася, заплющила очі і намагалася зосередитися, аби спробувати побачити того, хто це робив, аж раптом ясно почула чийсь голос, який сказав: 
— Правильно… 
І мені чомусь здалося, що він прозвучав не зовні, а тільки в моїй голові. Я стояла посередині маленької галявини і відчувала, що повітря довкола мене почало сильно вібрувати. Просто переді мною з'явився сріблясто-блакитний прозорий мерехтливий стовп і поступово в ньому ущільнилася людська фігура. Це був дуже високий (за людськими мірками) і міцний сивий чоловік. Я чомусь подумала, що він до смішного схожий на статую нашого бога Перкунаса (Перуна), для якого в нас на Святій Горі в ніч 24 червня щороку розпалювали вогнища. 
До речі, це було дуже красиве старовинне свято (не знаю, чи існує воно досі), яке зазвичай тривало до самої зорі і яке дуже любили всі, незалежно від віку і смаку. На нього завжди збиралися майже всім містом і, що було зовсім неймовірно, – на цьому святі ніколи не було жодних інцидентів, незважаючи на те, що все відбувалося в лісі. Мабуть, краса звичаїв відкривала навіть найчерствіші людські душі добру, тим самим зачиняючи двері для будь-яких назрілих агресивних думок або дій.
Зазвичай на Святій Горі всю ніч безперервно горіли вогнища, в хороводах звучали старовинні пісні, і все це разом дуже нагадувало незвичайно красиву фантастичну казку. Сотні закоханих пускалися вночі шукати в лісі цвіт папороті, бажаючи заручитися його магічною обіцянкою бути «найщасливішими і обов'язково назавжди». А самотні молоді дівчата, загадавши бажання, опускали в річку Нямунас сплетені з квітів вінки, посередині кожного з яких горіла свічка. Таких вінків опускали безліч, і річка на одну ніч ставала схожою на дивно красиву, з м'яким мерехтінням відблисків сотень свічок, небесну дорогу, якою, створюючи тремтливі золотисті тіні, пливли низки добрих золотистих привидів, що дбайливо несли на своїх прозорих крилах чужі бажання Богові Кохання. І ось там же, на Святій Горі досі стоїть статуя бога Перкунаса, на яку так був схожий мій несподіваний гість. 
Виблискуюча фігура, не торкаючись ступнями землі, «підпливла» до мене, і я відчула дуже м'який, теплий дотик. 
– Я прийшов відчинити для тебе Двері, – знову почувся голос у моїй голові.
– Двері – куди? – запитала я.
– У Великий Світ, – прозвучала відповідь.
Він протягнув руку, що світилася, до мого чола, і з’явилося дивне враження легкого «вибуху», після чого я відчула щось і справді схоже на двері, що відчинялися… які, до того ж, відчинялися просто в моєму чолі. Я побачила дивовижно красиві, схожі на величезних різнобарвних метеликів тіла, що виходили з самого центру моєї голови. Вони вишиковувалися довкола і, прив'язані до мене якнайтоншою сріблястою ниткою, створювали дивовижно барвисту незвичайну квітку… По цій «нитці» в мене, вібруючи, вливалася тиха і якась «неземна» мелодія, яка викликала в душі відчуття спокою і повноти. 
На якусь мить я побачила безліч прозорих людських фігур, що стояли довкола, але вони всі чомусь дуже швидко зникли. Залишився лише мій перший гість, який все ще торкався рукою мого чола, і від його дотику в моє тіло текло дуже приємне «звучне» тепло.
– Хто вони? – запитала я, показуючи на «метеликів».
– Це ти, – знову прозвучала відповідь. – Це ти вся.
Я не могла зрозуміти, про що він каже, але якимсь чином знала, що від нього йде справжнє, чисте і світле Добро. Раптом дуже повільно всі ці незвичайні «метелики» почали «танути» і перетворилися на дивовижний, виблискуючий всіма барвами веселки зоряний туман, який став поступово втікати назад у мене... З'явилося глибоке відчуття завершеності і чогось іще, що я ніяк не могла зрозуміти, а тільки дуже сильно відчувала всім своїм єством.
– Будь обережна, – сказав мій гість.
– Обережна в чому? – запитала я.
– Ти народилася, – була відповідь.
Його висока фігура почала коливатися. Галявина закрутилася. А коли я розплющила очі, на превеликий жаль, мого дивного незнайомця вже ніде не було. Один із хлопчаків, Ромас, стояв напроти мене і спостерігав за моїм «пробудженням». Він спитав, що я тут роблю і чи я збиратиму гриби… Коли я поцікавилася, котра зараз година, він, здивовано на мене поглянувши, відповів, і я зрозуміла, що все, що зі мною сталося, зайняло лише декілька хвилин!..
Я встала (виявилось, що я сиділа на землі), обтрусилася і вже зібралася йти, як раптом звернула увагу на дуже дивну деталь – вся галявина довкола нас була зеленою!!! Такою дивовижно зеленою, неначебто ми знайшли її рано навесні! І яким же був наш загальний подив, коли ми раптом звернули увагу, що на ній звідкись з'явилися навіть красиві весняні квіти! Це було зовсім вражаюче і, на жаль, абсолютно нез’ясовно. Найімовірніше, якесь «побічне» явище після появи дивного гостя. Але ні пояснити, ні хоч би зрозуміти цього, на жаль, я тоді ще не могла.
– Що ти зробила? – запитав Ромас. 
– Це не я, – винувато буркнула я. 
– Ну, тоді пішли, – погодився він.
Ромас був одним із тих рідкісних тодішніх друзів, хто не боявся моїх «витівок» і не дивувався нічому з того, що постійно зі мною відбувалося. Він просто мені вірив. І тому я не повинна була ніколи нічого йому пояснювати, що для мене було дуже рідкісним і цінним винятком. Коли ми повернулися з лісу, мене трусила лихоманка, але я думала, що, як завжди, просто трохи застудилася, і вирішила не турбувати маму, поки не буде чогось серйознішого. На ранок усе минулося, і я була дуже задоволена тим, що це сповна підтвердило мою «версію» про застуду. Але, на жаль, радіти довелося недовго…
17. Результат
Вранці я, як завжди, пішла снідати. Не встигла я простягти руку до чашки з молоком, як ця ж важка скляна чашка різко рушила в мій бік, виливши частину молока на стіл... Мені стало трішки ніяково. Я спробувала ще – чашка рушила знову. Тоді я подумала про хліб... Два шматочки, що лежали поруч, підскочили і впали на підлогу. Чесно кажучи, в мене заворушилося волосся. Не тому, що я злякалася. Я не боялася в той час майже нічого, але це було щось дуже вже «земне» й конкретне, воно було поруч, і я зовсім не знала, як це контролювати...
Я спробувала заспокоїтися, глибоко зітхнула і спробувала знову. Лише цього разу я не намагалася нічого чіпати, а вирішила просто думати про те, чого я хочу – наприклад, аби чашка опинилася в моїй руці. Звичайно ж, цього не сталося, вона знову всього лише просто різко зрушилася. Але я тріумфувала!!! Усе моє єство просто вищало від захоплення, бо я вже зрозуміла, що різко чи ні, але це відбувалося всього лише за бажанням моєї думки! І це було зовсім вражаюче! Звичайно ж, мені відразу захотілося спробувати «новинку» на всіх довколишніх живих і неживих «об'єктах»... 
Першою мені під руку потрапила бабуся, яка в той момент спокійно готувала на кухні черговий кулінарний «витвір». Було дуже тихо, бабуся щось собі наспівувала, як раптом важка чавунна сковорода пташкою підскочила на плиті і зі жахливим гуркотом впала на підлогу. Бабуся від несподіванки підскочила не гірше за ту саму сковороду... Але треба віддати їй належне, відразу ж опанувала себе і сказала: 
– Перестань!
Мені стало трішки образливо, оскільки, що б не сталося, вже за звичкою завжди й у всьому звинувачували мене (хоча зараз це було абсолютною правдою).
– Чому ти думаєш, це я? – запитала я, набундючившись.
– Ну, привиди в нас начебто поки що не водяться, – спокійно сказала бабуся.
Я дуже любила її за цю незворушність і непохитний спокій. Здавалося, ніщо на цьому світі не могло насправді «вибити її з колії». Хоча, звісно, були речі, які засмучували бабусю, дивували або змушували сумувати, але сприймала вона все це з дивним спокоєм. І тому я завжди з нею почувалася дуже затишно і захищено. Якимсь чином я раптом зрозуміла, що моя остання «витівка» бабусю зацікавила. Я буквально «єством відчувала», що вона за мною спостерігає і чекає чогось іще. Звичайно ж, я не змусила себе довго чекати... За кілька секунд все кухонне начиння, що висіло над плитою, з гучним гуркотом полетіло вниз за тією самою сковородою. 
– Ну-ну. Ламати – не будувати, зробила б щось корисне, – спокійно мовила бабуся.
Я аж задихнулася від обурення! Скажіть, будь ласка, як вона може ставитися до цієї «неймовірної події» так холоднокровно?! Адже це таке... ТАКЕ!!! Я навіть не могла пояснити – яке, але вже напевне знала, що не можна ставитися до того, що відбувалося, так спокійно. На жаль, на бабусю моє обурення не справило щонайменшого враження, і вона знову ж таки спокійно сказала:
– Не варто витрачати стільки сил на те, що можна зробити руками. Краще йди почитай.
Моєму обуренню не було меж! Я не могла зрозуміти, чому те, що здавалося мені таким дивовижним, не викликало в неї жодного захоплення?! На жаль, я тоді ще була дуже малою дитиною, аби зрозуміти, що всі ці вражаючі «зовнішні ефекти» насправді не дають нічого, окрім тих самих «зовнішніх ефектів»… І суть усього цього – лише в одурманенні «містикою нез'ясованого» довірливих і вразливих людей, якою моя бабуся, звичайно, не була... Але оскільки до такого розуміння я тоді ще не доросла, мені в той момент було лише неймовірно цікаво, що ж такого я зможу зрушити ще. Тому я без жалю залишила бабусю, яка «не розуміла» мене, і пішла далі в пошуках нового об'єкта моїх «експериментів»…
У той час у нас жив батьків улюбленець, красивий сірий кіт – Гришко. Я застала його, коли він солодко спав на теплій печі, і вирішила, що це якраз вдалий момент випробувати на ньому своє нове «мистецтво». Я подумала, що було б краще, якби він сидів на вікні. Нічого не сталося. Тоді я зосередилася і подумала сильніше... Бідний Гришко з диким криком злетів із печі і гримнув головою до підвіконня. Мені стало так його шкода і так соромно, що я кинулася його піднімати. Але в нещасного кота вся шерсть чомусь раптом стала дибки і він, голосно нявкаючи, втік від мене, ніби ошпарений окропом. 
Для мене це був шок. Я не зрозуміла, що ж сталося і чому Гришко раптом мене не злюбив, хоча до цього ми були дуже добрими друзями. Я ганялася за ним майже весь день, але, на жаль, так і не змогла вимолити собі прощення. Його дивна поведінка тривала чотири дні, а потім наша пригода, найімовірніше, забулася, і знову все було добре. Але мене це змусило замислитися, оскільки я зрозуміла, що несамохіть своїми незвичайними «здібностями» інколи можу завдати комусь і шкоди.
Після цього випадку я стала набагато серйозніше ставитися до всього, що несподівано в мені виявлялося, й «експериментувала» вже набагато обережніше. Усі наступні дні я просто захворіла на манію «руху». Я подумки намагалася зрушити все, що лише потрапляло мені на очі... і в деяких випадках, знову ж таки, отримувала дуже плачевні результати...
Наприклад, я з жахом спостерігала, як полиці акуратно складених, дуже дорогих батькових книг ”організовано” впали на підлогу, і я тремтливими руками намагалася щонайшвидше зібрати все на місце, оскільки книги були «священним» об'єктом у нашому домі і перед тим, як їх брати, треба було їх заслужити. Але, на моє щастя, тата в той момент вдома не виявилося і цього разу «пронесло»…
Інший кумедний і водночас сумний випадок стався з батьковим акваріумом. Батько, відколи його пам'ятаю, завжди дуже любив рибок і мріяв одного прекрасного дня облаштувати вдома великий акваріум (що він пізніше і здійснив). Але наразі в нас стояв маленький круглий акваріум, який вміщав усього декілька різнобарвних рибок. Оскільки навіть такий маленький «живий куточок» тішив татове серце, то за ним із задоволенням наглядали вдома всі, і я також. 
І ось одного «злощасного» дня, коли я просто проходила повз акваріум, зайнята своїми «рухливими» думками, я ненароком поглянула на рибок і пошкодувала, що в них, бідолашних, так мало місця, аби вільно жити. Акваріум раптом затремтів і, на превеликий жах, тріснув, розливаючи воду по кімнаті. Бідні рибки не встигли оговтатися, як їх, із великим апетитом, з'їв наш улюблений кіт, якому раптом, просто з неба, насунуло таке несподіване задоволення... Мені стало насправді сумно, оскільки я в жодному разі не хотіла засмучувати тата, а тим більше, переривати чиєсь, навіть дуже маленьке життя.
Того вечора я чекала на тата надзвичайно – було дуже образливо й соромно так безглуздо дати маху. І хоча я знала, що ніхто мене за це не каратиме, на душі було дуже погано і, як то кажуть, в ній дуже голосно «коти шкребли». Я дедалі більше розуміла, що деякі з моїх «талантів» у певних обставинах можуть бути досить небезпечними. На жаль, я не знала, як можна цим керувати, і тому мені ставало щораз тривожніше за непередбачуваність деяких моїх дій і за можливі їх наслідки з абсолютно небажаними для мене результатами...
Але я все ще була лише допитливою дев'ятирічною дівчинкою і не могла довго переживати через трагічно загиблих, щоправда повністю з моєї вини, рибок. Я, як і раніше, старанно пробувала рухати всі предмети, що траплялися мені, й невимовно раділа будь-якому незвичайному прояву в моїй «дослідницькій» практиці. 
Так одного чудового ранку під час сніданку моя молочна чашка несподівано повисла в повітрі просто переді мною і продовжувала собі висіти, а я щонайменшого поняття не мала, як її опустити... Бабуся в той момент знаходилася на кухні, і я гарячково намагалася щось «зметикувати», аби не довелося знову червоніти й пояснювати, чекаючи почути повне несхвалення з її боку. Та нещасна чашка затято не хотіла повертатися назад. Навпаки, вона раптом плавно рушила і, мовби дражнячись, почала описувати над столом широкі кола… І що найсмішніше – мені ніяк не вдавалося її схопити. 
Бабуся повернулася в кімнату і буквально застигла на порозі зі своєю чашкою в руці. Я, звісно, тут же кинулася пояснювати, що «це вона просто так літає… і, правда, це дуже красиво?». Одним словом, намагалася знайти будь-який вихід зі становища, аби не здатися безпорадною. І тут мені раптом стало дуже соромно. Я бачила, що бабуся знає, що я просто не можу знайти відповідь на виниклу проблему і намагаюся «замаскувати» своє незнання якимись непотрібними, красивими словами. Тоді я, обурившись на саму себе, зібрала свою «побиту» гордість в кулак і швидко випалила: 
– Ну, не знаю я, чому вона літає! І не знаю, як її опустити!
Бабуся серйозно на мене поглянула і раптом дуже весело промовила: 
– То пробуй! Для того тобі й даний твій розум.
У мене немов гора звалилася з пліч! Я дуже не любила здаватися невмілою, особливо, коли це стосувалося моїх «дивних» здібностей. І ось я пробувала... З ранку до вечора. Поки не звалювалася з ніг і не починало здаватися, що вже взагалі не тямлю, що творю.
Якийсь мудрець сказав, що до вищого розуму ведуть три шляхи: шлях роздумів – найблагородніший, шлях унаслідувань – найлегший і шлях досвіду на своїй шиї – найважчий. Ось я, мабуть, і вибирала найважчий шлях, оскільки моя бідна шия насправді сильно страждала від безконечних експериментів… 
Та іноді гра вартувала свічок, і моя наполеглива праця вінчалася успіхом, як це нарешті і сталося з тим самим «руханням». За якийсь час будь-які бажані предмети в мене рухалися, літали, падали і піднімалися, коли я цього хотіла, і вже зовсім не здавалося складним цим керувати… окрім одного прикро проґавленого випадку, який, на превеликий жаль, стався в школі, чого я завжди чесно намагалася уникати. Мені зовсім не потрібні були зайві розмови про мої «дивацтва», особливо серед моїх шкільних товаришів! 
Прикрий випадок, мабуть, стався тому, що я занадто розслабилася і (зважаючи на мої «рухальні» здібності) був легковажністю, яку годі пробачити.. Але всі ми колись припускаємось великих або маленьких помилок і, як кажуть, – на них же і вчимося. Хоча, щиро кажучи, я вважала за краще б вчитися на чомусь іншому...
Моїм класним керівником у той час була вчителька Гібієне, м'яка і добра жінка, яку всі школярі щиро обожнювали. А в нашому класі вчився її син – Ремі, який, на жаль, був дуже розпещеним і неприємним хлопцем, завжди всіх зневажав, знущався з дівчат і постійно наговорював на весь клас своїй матері. Мене завжди дивувало, що, будучи такою відкритою, розумною і приємною людиною, його мати відверто не хотіла бачити справжнього обличчя свого улюбленого «чада»… Напевно, любов може бути інколи насправді сліпою. А в цьому разі вона була непідробно сліпою...
У той злощасний день Ремі прийшов до школи вже неабияк чимось накручений і відразу ж почав шукати собі «цапа-відбувайла», аби вилити на нього всю свою накопичену злість. Звичайно ж, мені «пощастило» виявитися в той момент у радіусі його досяжності, і, оскільки ми не дуже любили один одного від початку, цього дня я виявилася саме тим гаряче бажаним «буфером», на якому йому не терпілося зігнати своє незадоволення невідь чим.
Не хочу видаватися необ'єктивною, але того, що сталося в наступні декілька хвилин, не засуджував пізніше жоден мій навіть найбоягузливіший однокласник. І навіть ті, хто не дуже мене любив, були в душі дуже задоволені, що врешті знайшовся хтось, хто не побоявся «грози» обуреної матері і гарненько провчив зарозумілого мазуна. Щоправда, урок вийшов досить-таки жорстокий, і якби в мене був вибір знову це повторити, я, напевно, не зробила б з ним такого. Але, як би мені не було совісно і шкода, треба віддати належне, що спрацював цей урок просто на подив влучно, і «узурпатор-невдаха» вже ніколи не висловлював жодного бажання тероризувати свій клас...
Вибравши, як він передбачав, свою «жертву», Ремі попрямував просто до мене, і я зрозуміла, що, на мій превеликий жаль, конфлікту ніяк не вдасться уникнути. Він, як завжди, почав мене «діставати», і тут мене раптом просто прорвало... Можливо, це сталося тому, що я вже давно підсвідомо цього чекала? Чи просто набридло весь час терпіти, залишаючи без відповіді нахабну поведінку? Так чи інакше, наступної секунди він отримав сильний удар у груди, відлетів від своєї парти просто до дошки і, пролетівши в повітрі близько трьох метрів, верескливим мішком гепнувся на підлогу… 
Я так ніколи і не дізналася, як у мене вийшов цей удар. Річ у тім, що Ремі я зовсім не торкалася – це був суто енергетичний удар, але як я його завдала, не можу пояснити досі. У класі піднявся невимовний розгардіяш – хтось із переляку пищав… хтось кричав, що треба викликати швидку допомогу… а хтось побіг по вчительку, тому що, яким би Ремі не був, але це був саме її «покалічений» син. А я, зовсім шаленіючи від скоєного, стояла в ступорі і все ще не могла зрозуміти, як же, врешті-решт, це сталося…
Ремі стогнав на підлозі, вдаючи мало не вмираючу жертву, і викликав у мене справжній жах. Я гадки не мала, наскільки сильним був удар, тому не могла навіть приблизно знати, чи грає він, аби мені помститися, чи йому насправді так погано. Хтось викликав швидку допомогу, прийшла вчителька-мати, а я все ще стояла «стовпом», не в змозі говорити, настільки сильним був емоційний шок.
– Чому ти це зробила? – запитала вчителька.
Я дивилася їй в очі і не могла промовити ні слова. Не тому, що не знала, що сказати, а просто тому, що все ще ніяк не могла відійти від того страшного потрясіння, яке сама ж отримала від скоєного.
Досі не можу сказати, що тоді побачила в моїх очах вчителька. Але того скаженого обурення, якого так чекали всі, не сталося, або точніше, не сталося взагалі нічого... Вона якимсь чином зуміла зібрати все своє обурення «в кулак», спокійно веліла всім сісти і почала урок. Так само просто, неначе зовсім нічого не трапилося, хоча постраждалим був саме її син!
Я не могла цього зрозуміти (як не міг зрозуміти ніхто) і не могла заспокоїтися, тому що почувалася дуже винною. Було б набагато легше, якби вона на мене накричала або просто вигнала б із класу. Я прекрасно розуміла, що їй має бути дуже образливо за те, що сталося, і неприємно, що зробила це саме я, оскільки досі вона завжди дуже добре до мене ставилася, а тепер їй доводилося щось поспішно (і бажано «безпомилково»!) вирішувати стосовно мене. А також я знала, що вона дуже тривожиться за свого сина, тому що ми все ще не мали про нього жодних новин.
Я не пам'ятала, як пройшов цей урок. Час тягнувся повільно і здавалося, що це ніколи не скінчиться. Так-сяк дочекавшись дзвінка, я відразу ж підійшла до вчительки і сказала, що я дуже і дуже шкодую, що так сталося, направду цілком не розумію, як таке могло статися. Не знаю, чи знала вона щось про мої дивні здібності або просто побачила щось у моїх очах, але якимсь чином вона зрозуміла, що ніхто вже не зможе покарати мене більше, ніж покарала себе я сама… 
– Готуйся до наступного уроку, все буде добре, – лише й сказала вчителька.
Я ніколи не забуду тієї страшно-болісної години чекання, поки ми чекали новин із лікарні. Було дуже страшно і самотньо, і це навіки залишилося жахливим спогадом у моєму мозку. Я була винна в «замаху» на чиєсь життя!!! І не мало жодного значення, стався він випадково чи свідомо. Це було Людське Життя, і через мою нерозсудливість воно могло несподівано обірватися… І я не мала на це жодного права. 
Як виявилося, на моє найбільше полегшення, нічого страшного, окрім сильного переляку, з нашим «терористом-однокласником» не сталося. Він відбувся всього лише невеликою ґулею і вже наступного дня знову сидів за своєю партою, лише цього разу він поводився, на диво, тихо і, на спільну втіху, жодних «мстивих» дій з його боку на мою адресу не було. Світ знову здавався прекрасним!!! Я могла вільно дихати, не відчуваючи більше тієї жахливої провини, яка на довгі роки повністю отруїла б усе моє існування, якби з лікарні прийшла інша відповідь.
Звичайно ж, залишилося гірке відчуття докору самій собі і глибокий жаль від скоєного, але вже не було того жахливого непідробного почуття страху, яке тримало все моє єство в холодних лещатах, поки ми не отримали позитивних новин. Начебто знову все було гаразд. А проте цей злощасний випадок залишив у моїй душі такий глибокий слід, що вже ні про що «незвичайне» мені не хотілося більше чути навіть віддалено. Я сахалася від щонайменшого прояву в мені будь-яких «незвичностей» і, як тільки відчувала, як що-небудь «дивне» починало раптом виявлятися, я одразу намагалася це погасити, не даючи жодної можливості знову втягнути себе у вир якихось небезпечних несподіванок.
Я чесно прагнула бути звичайною «нормальною» дитиною: займалася в школі (навіть більше ніж зазвичай!), дуже багато читала, частіше, ніж раніше, ходила з друзями в кіно, старанно відвідувала свою улюблену музичну школу… і безперервно відчувала якусь глибоку, ниючу душевну порожнечу, яку не могли заповнити жодні з цих занять, навіть якщо я чесно щосили намагалася. 
Але дні збігали один за одним наввипередки, і все «погане страшне» починало потрошки забуватися. Час заліковував у моєму дитячому серці великі й маленькі рубці і виявився насправді найкращим і найнадійнішим цілителем. Я помалу починала оживати й поступово щораз більше поверталася до свого звичайного «ненормального» стану, якого, як виявилось, весь цей час мені дуже бракувало… 
Недарма кажуть, що навіть найважчий тягар для нас не настільки важкий тільки тому, що він наш. Ось так і я, виявляється, дуже нудьгувала за своїми, такими для мене звичними, «ненормальностями», які, на жаль,  досить таки часто змушували мене страждати...
18. Знеболення
Цієї ж зими в мене виявилася чергова незвичайна «новинка», яку, напевно, можна було б назвати самознеболенням. На превеликий жаль, це так само швидко зникло, як і з'явилося. Точнісінько, як і дуже багато з моїх «дивних» проявів, які раптом дуже яскраво відкривалися і тут же зникали, залишаючи тільки хороші або погані спогади в моєму величезному особистому «мозковому архіві». Але навіть за той короткий час, коли ця «новинка» діяла, сталися дві дуже цікаві події, про які мені хотілося б тут розповісти...
Коли настала зима, багато моїх однокласників почали дедалі частіше ходити на ковзанку. Я не була дуже великим любителем фігурного катання (точніше, більше вважала за краще дивитися), але наша ковзанка була такою гарною, що мені подобалося просто там бувати. Її влаштовували щозими на стадіоні, побудованому просто в лісі (як і більша частина нашого містечка) і обнесеному високою цегляною стіною, що здалеку робило його схожим на мініатюрне місто. 
Вже з жовтня там вбирали величезну новорічну ялинку, а всю стіну довкола стадіону прикрашали сотнями різнобарвних лампочок, відблиски яких спліталися на льоду в дуже гарний виблискуючий килим. Вечорами там грала приємна музика, і все це разом створювало довкола затишну святкову атмосферу, яку не хотілося залишати. Уся дітвора з нашої вулиці ходила кататися, і я, звісно, теж. В один із таких приємних тихих вечорів і стався той не зовсім звичайний випадок, про який я хотіла б розповісти.
Зазвичай ми каталися в ланцюжку по троє-четверо, оскільки вечірньої пори було не зовсім безпечно кататися поодинці. Причина крилася в тому, що вечорами приходило багато хлопців-«ловців», яких ніхто не любив і які зазвичай псували задоволення всім довкола. Вони зчіплювалися по кілька людей і, катаючись дуже швидко, прагнули зловити дівчаток, які, не стримавшись від зустрічного удару, зазвичай падали на лід. Це супроводжувалося сміхом і гиканням, що більшість вважала безглуздям, але, на жаль, чомусь ніхто не ставав тому не заваді. 
Мене завжди дивувало, що серед стількох майже дорослих хлопців не знаходилося жодного, кого ця ситуація зачепила або хоч би обурила, викликаючи хоч якусь протидію. А може, й зачіпала, та лише страх був сильніший?.. Недарма ж існує безглузда приказка: нахабство – друге щастя… Ось ці «ловці» й брали всіх решту простим неприкритим нахабством. Це повторювалося щоночі й не знаходилося нікого, хто хоч би спробував зупинити нахаб.
Саме в таку безглузду «пастку» того вечора потрапила я. Не володіючи катанням на ковзанах досить добре, я прагнула триматися від божевільних «ловців» щонайдалі, але це не дуже допомогло, оскільки вони гасали по всьому майданчику як очманілі, не шкодуючи нікого довкола. Тому, хотіла я того чи ні, наше зіткнення було практично неминучим... 
Поштовх вийшов сильним, і ми всі впали рухомою купою на лід. Забитися я не забилася, але раптом відчула, як щось гаряче тече по щиколотці й німіє нога. Я вислизнула якось із клубка тіл, який борсався на льоду, і побачила, що в мене жахливо порізана нога. Мабуть, я дуже різко зіткнулася з кимсь із хлопців, і чиїсь ковзани мене так сильно поранили. 
Виглядало це, треба сказати, дуже неприємно... Ковзани в мене були з короткими чобітками (дістати високі на той час у нас було ще неможливо), і я побачила, що вся моя нога біля щиколотки перерізана мало не до кістки. Інші теж це побачили, і тут вже почалася паніка. Дівчатка зі слабкими нервами мало не непритомніли, тому що вигляд, правду кажучи, був моторошнуватий. На своє здивування, я не злякалася і не заплакала, хоча в перші секунди стан був майже шоковий. Щосили затиснувши руками розріз, я прагнула зосередитися і думати про щось приємне, що виявилося дуже непросто через ріжучий біль у нозі. Через пальці просочувалася кров і великими краплями падала на лід, поступово збираючись у маленьку калюжу... 
Звичайно, це ніяк не могло заспокоїти вже й так досить накручених хлопців. Хтось побіг викликати швидку допомогу, а хтось незграбно намагався якось мені допомогти, лише ускладнюючи неприємну для мене ситуацію. Тоді я знову спробувала зосередитися і подумала, що кров має зупинитися. І почала терпляче чекати. На загальне здивування, буквально за хвилину через мої пальці не просочувалося вже нічого! Я попросила наших хлопчаків, щоб допомогли мені встати. На щастя, там знаходився мій сусід, Ромас, який ніколи і ні в чому мені не перечив. Я попрохала його допомогти мені піднятися. Він сказав, що якщо я встану, то кров, напевно, знову «поллється рікою». Я забрала руки від порізу... і яке ж було наше здивування, коли ми побачили, що кров більше не йде! Виглядало це дуже незвично – рана була великою і відкритою, але майже зовсім сухою. 
Коли нарешті приїхала швидка допомога, лікар, оглянувши мене, ніяк не міг зрозуміти, що ж таке сталося і чому в мене, при такій глибокій рані, не тече кров. Але він не знав ще й того, що в мене не лише не текла кров, а й не було жодного відчуття болю! Я бачила рану своїми очима і за всіма законами природи повинна була відчувати дикий біль... якого, як не дивно, в цьому разі не було зовсім. Мене забрали в лікарню і приготувалися зашивати. 
Коли я сказала, що не хочу анестезії, лікар поглянув на мене, як на тиху божевільну і приготувався робити знеболювальний укол. Тоді я йому заявила, що кричатиму... Цього разу він поглянув на мене дуже уважно і, кивнувши, почав зашивати. Було дуже дивно спостерігати, як мою плоть проколюють довгою голкою, а я, замість чогось дуже болючого і неприємного, відчуваю всього-на-всього легкий «комариний укус». Лікар весь час за мною спостерігав і кілька разів запитав, чи все в мене гаразд. Я відповідала, що так. Тоді він поцікавився, чи трапляється подібне зі мною завжди? Я сказала, що ні, лише зараз.
Не знаю, чи то він був дуже «просунутим» для того часу лікарем, чи то мені вдалося його якимсь чином переконати, але так чи інакше, він мені повірив і жодних питань більше не ставив. Приблизно за годину я вже була вдома і з задоволенням поглинала на кухні теплі бабусині пиріжки, ніяк не наїдаючись і щиро дивуючись із такого дикого відчуття голоду, наче я була голодна кілька днів. Тепер я звичайно вже розумію, що це просто була дуже велика втрата енергетики після мого «самолікування», яку терміново потрібно було відновити, але тоді я, звичайно ж, ще не могла цього знати.
Другий випадок такого ж дивного самознеболення стався під час операції, на яку вмовила нас піти наш родинний лікар Дана. Наскільки я могла себе пам'ятати, ми з мамою дуже часто хворіли на ангіну. Це відбувалося не лише від застуди взимку, а й улітку, коли на вулиці було дуже сухо і тепло. Варто було нам лише трішки перегрітися, як ангіна була тут як тут і примушувала нас невилазно вилежуватися в ліжку тиждень або два, чого моя мама і я однаково не любили. І ось, порадившись, ми нарешті вирішили послухати голос «професійної медицини» і видалити те, що так часто заважало нам нормально жити (хоча, як виявилось пізніше, видаляти мигдалики не було потреби і то було черговою помилкою наших «всезнаючих» лікарів).
Операцію призначили на один із буднів, коли мама, звичайно, працювала. Ми з нею домовилися, що спочатку, вранці, піду на операцію я, а вже після роботи зробить це вона. Але мама залізно пообіцяла, що обов'язково спробує прийти хоча б на півгодини перед тим, як лікар почне мене «патрати». Страху я, на диво, не відчувала, але було якесь ниюче відчуття невизначеності. То була перша в моєму житті операція, і я не мала щонайменшої уяви про те, як це відбуватиметься.
Від самого ранку я, мов левеня в клітці, ходила вперед-назад коридором, чекаючи, коли вже нарешті все це почнеться. Тоді, як і зараз, мені найбільше не подобалося на щось чи на когось чекати. І я завжди віддавала перевагу найнеприємнішій реальності перед будь-якою «пухнастою» невизначеністю. Коли я знала, що і як відбувається, я була готова з цим боротися або, якщо було потрібно, щось вирішувати. На мою думку, не було невирішуваних ситуацій – були лише нерішучі або байдужі люди. Тому й у лікарні мені дуже хотілося щонайшвидше позбавитися навислої над моєю головою «неприємності» і знати, що вона вже позаду…
Лікарень я не любила ніколи. Вигляд безлічі страждаючих людей, що знаходилися в одному приміщенні, вселяв у мене справжній жах. Я хотіла, але не могла їм нічим допомогти й водночас відчувала їх біль так само сильно (мабуть повністю «включаючись»), неначебто він був моїм. Я намагалася від цього якось захиститися, але він навалювався справжньою лавиною, не залишаючи щонайменшої можливості від всього цього болю піти. Мені хотілося заплющити очі, замкнутися в собі й бігти, не обертаючись, від усього цього якнайдалі і якнайшвидше... 
Мама все ще не з'являлася, і я почала нервувати – раптом її щось затримає і вона, найімовірніше, так і не зможе прийти. До цього часу я вже втомилася ходити і сиділа, наїжачившись, коло дверей чергового лікаря, сподівалася, що хтось усе-таки вийде і мені не доведеться більше чекати. За декілька хвилин і справді з'явився дуже приємний черговий лікар і сказав, що мою операцію можна починати вже за півгодини, якщо я, звичайно, до цього готова. Готова я була вже давно, але ніяк не могла наважитися робити це, не дочекавшись мами, оскільки вона обіцяла бути вчасно, а обіцянки ми дотримувалися завжди. 
Але на превеликий жаль, час минав, і ніхто не з'являвся. Мені дедалі важче ставало чекати. Врешті я по-бійцівськи вирішила, що, напевно все-таки буде краще, якщо я піду зараз, тоді весь цей жах набагато швидше мине. Я зібрала всю свою волю в кулак і сказала, що готова йти вже зараз, якщо, звісно, він може мене прийняти. 
– А як щодо твоєї мами? – здивовано запитав лікар.
– Це буде моїм сюрпризом, – відповіла я.
– Ну, тоді пішли, герою! – посміхнувся лікар.
Він повів мене в невелику, дуже білу кімнату, всадив у величезне (для моїх габаритів) крісло і почав готувати інструменти. Приємного в цьому, зрозуміло, було мало, але я наполегливо продовжувала спостерігати за всім, що він робив, і подумки собі повторювала, що все буде дуже добре і що я нізащо не збираюся поступатися.
– Не бійся, зараз я тобі зроблю укол, і ти нічого не будеш більше ні бачити, ні відчувати, – сказав лікар.
– Я не хочу укол, – заперечила я, – я хочу бачити, як це виглядає.
– Ти хочеш бачити свої мигдалики?!. – здивувався він. 
Я гордо кивнула.
– Повір мені, це не настільки приємно, аби на них дивитися, – сказав лікар, – і тобі буде боляче, я не можу тобі цього дозволити.
– Ви мене не знеболюватимете або я не робитиму цього взагалі, ?– затято наполягала я.– Чому ви не залишаєте мені права вибору? Якщо я маленька, то ще не означає, що я не маю права вибирати, як мені приймати мій біль!
Лікар дивився на мене, широко розплющивши очі, і, здавалося, не міг повірити в те, що почув. Чомусь мені стало раптом дуже важливо, аби він мені повірив. Мої бідні нерви вже, мабуть, були на межі, і я відчувала, що ще трохи – і по моїй напруженій фізіономії поллються зрадницькі потоки сліз, а цього допустити було ніяк не можна.
– Будь ласка, я присягаюся, що ніколи нікому цього не скажу, – все ще прохала я. 
Він довго на мене дивився, а потім зітхнув і сказав:
– Я тобі дозволю, якщо ти скажеш мені, для чого тобі це потрібно.
Я розгубилася. Здається, я тоді й сама не дуже добре розуміла, що змусило мене так наполегливо відкидати звичайну «рятівну» анестезію. Але я не дозволила собі розслабитися, розуміючи, що терміново потрібно знайти якусь відповідь, якщо я не хочу, аби цей чудовий лікар передумав і все пішло б звичним шляхом. 
– Я дуже боюся болю і ось тепер вирішила це перебороти. Якщо ви мені допоможете, я буду дуже вам вдячна, – червоніючи, сказала я.
Моя проблема була в тому, що я зовсім не вміла брехати. І я бачила, що лікар відразу ж це зрозумів. Тоді, не даючи йому змоги що-небудь сказати, я випалила: 
– Кілька днів тому я перестала відчувати біль і хочу це перевірити!..
Лікар довго вивчаюче дивився на мене.
– Ти комусь про це сказала? – запитав він.
– Ні, поки нікому, – відповіла я. І розповіла йому у всіх подробицях про випадок на ковзанці.
– Гаразд, давай спробуємо, – сказав лікар. – Але, якщо буде боляче, ти вже не зможеш мені про це сказати, зрозуміла? Тому відразу ж підніми руку, якщо лише відчуєш біль, домовилися? – Я кивнула. 
По правді, я зовсім не була впевнена, навіщо я все це задумала. А також не була повністю впевнена в тому, чи зможу насправді з цим впоратися і чи не вийде про всю цю божевільну історію гірко пошкодувати. Я бачила, як лікар готує знеболювальний укол і ставить шприц на столик поряд із собою.
– Це на випадок непередбаченого провалу, – тепло посміхнувся він. – Ну що, поїхали?
На секунду мені видалася безглуздою вся ця затія, і раптом дуже захотілося бути такою ж, як всі – нормальною, слухняною дев'ятирічною дівчинкою, яка заплющує очі, просто тому, що їй дуже страшно. Адже мені й справді було страшно… але оскільки не моїми звичками було відступати, я гордо кивнула і приготувалася спостерігати. Лише багато років потому я зрозуміла, чим насправді ризикував цей любий лікар. І ще для мене назавжди залишилося «таємницею за сімома печатками», чому він це зробив. Але тоді все це здавалося зовсім нормальним і, направду, в мене не було часу, аби дивуватися.
Операція почалася, і я якось відразу заспокоїлася – неначе звідкись знала, що все буде добре. Тепер я вже не змогла б пригадати всіх подробиць, але дуже добре пам'ятаю, як вразив мене вигляд «того», що стільки років нещадно мучило мене і маму після кожного щонайменшого перегрівання або застуди. Це виявилися дві сірі, страшенно зморщені грудочки якоїсь матерії, яка не була схожа навіть на нормальну людську плоть! Напевно, побачивши таку «гидоту», очі в мене стали, як ложки, тому що лікар розсміявся і весело сказав:
– Як бачиш, не завжди з нас видаляється щось красиве!
Через декілька хвилин операцію було закінчено, і я не могла повірити, що все вже позаду. Мій відважний лікар любо посміхався, витираючи повністю спітніле лице. Виглядав він чомусь як «вичавлений лимон». Мабуть, мій дивний експеримент обійшовся йому не так вже й легко.
– Ну що, герою, все ще не боляче? – уважно дивлячись мені в очі, запитав він.
– Лише трохи дере, – відповіла я, що було щирою і абсолютною правдою.
У коридорі на нас чекала дуже засмучена мама. Виявилось, що на роботі в неї сталися непередбачені проблеми і, як би вона не просилася, начальство не захотіло її відпускати. Я тут же спробувала її заспокоїти, але розповідати про все довелося, звичайно ж, лікареві, оскільки розмовляти мені поки було важкувато. Після цих двох вартих уваги випадків «самознеболювальний ефект» у мене цілком зник і не з'являвся більше ніколи. 
19. Сусідка
Наскільки себе пам'ятаю, мене завжди приваблювало в людях прагнення життя і вміння знаходити радість навіть у найбезнадійніших або найсумніших життєвих ситуаціях. Простіше кажучи – я завжди любила «сильних духом» людей. Справжнім прикладом «виживання» в той час була для мене наша молода сусідка – Леокадія. Мою вразливу дитячу душу дивувала її мужність і її насправді нездоланне бажання жити. Леокадія була моїм світлим кумиром і найвищим прикладом того, як високо людина здатна піднятися над будь-якою фізичною недугою, не даючи цій недузі зруйнувати ні її особу, ні життя… 
Деякі хвороби виліковні, і потрібне тільки терпіння, щоб дочекатися, коли ж це нарешті станеться. Її ж хвороба була з нею до кінця життя, і жодної надії колись стати нормальною людиною в цієї мужньої молодої жінки, на жаль, не було.
Доля-насмішниця обійшлася з нею дуже жорстоко. Коли Леокадія була ще зовсім маленькою, але абсолютно нормальною дівчинкою, їй «пощастило» дуже невдало впасти з кам'яних сходів і сильно пошкодити собі хребет і грудну кістку. Лікарі спочатку навіть не були впевнені, чи вона взагалі колись ходитиме. Але за якийсь час цій сильній, життєрадісній дівчинці все-таки вдалося, завдяки її рішучості й завзятості, піднятися з лікарняного ліжка і повільно, але впевнено почати заново робити свої «перші кроки»... 
Начебто все скінчилося добре. Але невдовзі в неї спереду і ззаду почав рости величезний, жахливий горб, який пізніше буквально знівечив її тіло до повного невпізнання. І що було найобразливішим – природа, наче знущаючись, нагородила цю блакитнооку дівчинку дивовижно красивим, світлим і витонченим обличчям, тим самим, ніби прагнучи показати, якою чудовою красунею вона могла б бути, якби не її жорстока доля... 
Я навіть не намагаюся собі уявити, через який душевний біль і самотність повинна була пройти ця дивовижна жінка, намагаючись ще маленькою дівчинкою якось звикнути до своєї страшної біди. І як вона могла вижити і не зламатися, коли багато років потому, вже дорослою, повинна була дивитися на себе в дзеркало і розуміти, що просте жіноче щастя їй не дано відчути ніколи, якою б гарною і доброю людиною вона не була. Вона приймала свою біду з чистою і відкритою душею і, мабуть, саме це допомогло їй зберегти дуже сильну віру в себе, не розлютившись на навколишній світ і не плачучи над своєю злою, понівеченою долею.
Досі, як зараз, пам'ятаю її незмінну теплу посмішку і радісні осяйні очі, які зустрічали нас щоразу, незалежно від її настрою або фізичного стану (адже дуже часто я відчувала, як насправді їй було важко). Я дуже любила і поважала цю сильну, світлу жінку за її невичерпний оптимізм та її глибоке душевне добро. Хоча, здавалося, якраз вона й не мала щонайменших причин вірити тому самому добру, оскільки багато в чому ніколи так і не змогла відчути, що таке насправді жити. Або, можливо, відчула набагато глибше, ніж могли відчувати це ми?..
Я була тоді ще дуже маленькою дівчинкою, аби зрозуміти всю безодню відмінностей між таким скаліченим життям і життям нормальних здорових людей, але я добре пам'ятаю, що навіть багато років потому, спогади про мою чудову сусідку дуже часто допомагали мені переносити душевні образи й самотність і не зламатися, коли було насправді дуже і дуже важко.
Я ніколи не розуміла людей, які вічно були чимось невдоволені і постійно скаржилися на свою, завжди незмінно «гірку й несправедливу», долю... І я ніколи не розуміла причини, яка давала їм право вважати, що щастя заздалегідь призначене їм вже від самої появи їх на світ і що вони мають, просто-таки «законне право» на це нічим не порушуване (і зовсім незаслужене!) щастя... 
Я ж такою впевненістю в «обов'язковому» щасті ніколи не страждала і, напевно, тому не вважала свою долю «гіркою або несправедливою», а навпаки, була в душі щасливим дитям, що й допомагало мені долати багато з тих перешкод, які дуже «щедро і постійно» дарувала мені моя доля. Просто інколи траплялися короткі зриви, коли бувало дуже сумно й самотньо, і здавалося, що варто лише всередині здатися, не шукати більше причин своєї «незвичності», не боротися за свою «недоведену» правду, як усе відразу ж стане на свої місця. І не буде більше ні образи, ні гіркоти незаслужених докорів, ні самотності, що стала майже постійною. 
Але наступного ранку я зустрічала свою любу сусідку Леокадію, що світилася, як яскраве сонечко, і та радісно запитувала: 
– Який чудовий день, чи не так?..
І мені, здоровій і сильній, ставало дуже соромно за свою слабкість і, почервонівши, як стиглий помідор, я стискала свої, тоді ще маленькі, але досить «цілеспрямовані» кулаки і знову готова була кинутися в бій з усім довколишнім світом, аби з більшою люттю відстоювати свої «ненормальності» і саму себе…
Пам'ятаю, як одного дня, після чергового «душевного сум'яття» я сиділа сама в саду під своєю улюбленою старою яблунею, подумки намагалася «розкласти по поличках» свої сумніви та помилки і була дуже незадоволена тим, який виходив результат. Моя сусідка Леокадія під своїм вікном садила квіти (чим з її недугою було дуже важко займатися) і могла прекрасно мене бачити. Напевно, їй не дуже сподобався мій тодішній стан (який завжди, добрий він чи поганий, був написаний на моєму обличчі), тому що вона підійшла до паркану і запитала – чи не хочу я поснідати з нею її пиріжками? 
Я із задоволенням погодилася – її присутність завжди була дуже приємною і заспокійливою, так само, як завжди смачними були її пиріжки. А ще мені дуже хотілося з кимсь поговорити про те, що мене пригнічувало вже декілька днів, а ділитися цим вдома чомусь на той момент не хотілося. Напевно, іноді думка сторонньої людини могла дати більше «поживи для роздумів», ніж турбота і невсипна увага бабусі або мами, які вічно хвилювалися за мене. Тому я з задоволенням прийняла пропозицію сусідки і пішла до неї снідати, вже здалека відчуваючи чудодійний запах моїх улюблених вишневих пиріжків.
Я не була дуже «відкритою», коли справа стосувалася моїх «незвичайних» здібностей, але з Леокадією я час від часу ділилася якимись своїми невдачами або смутком, оскільки вона була насправді зразковим слухачем і ніколи не прагнула просто «вберегти» мене від якихось неприємностей, що, на жаль, дуже часто робила мама і що інколи примушувало мене закритися від неї набагато більше, ніж мені цього хотілося б. Того дня я розповіла Леокадії про свій маленький «провал», який стався під час моїх чергових «експериментів» і який мене сильно засмутив.
— Не варто так переживати, люба, — сказала вона. — У житті не страшно впасти, важливо завжди вміти піднятися.
Пройшло багато років з того чудового теплого сніданку, але ці її слова назавжди відбилися в моїй пам'яті і стали одним із «неписаних» законів мого життя, в якому «падати», на жаль, мені довелося дуже багато разів, але й досі завжди вдавалося піднятися.
Минали дні, я дедалі більше звикала до свого дивовижного і такого ні на що не схожого світу, і попри певні невдачі, почувалася в ньому насправді щасливою. На той час я вже чітко зрозуміла, що не зможу знайти нікого, з ким могла б відкрито ділитися тим, що зі мною постійно відбувалося, і вже спокійно приймала це, як належне, більше не засмучуючись і не намагаючись комусь щось довести. Це був мій світ і якщо він комусь не подобався, я не збиралася нікого насильно туди запрошувати. 
Пам'ятаю пізніше, читаючи одну з батькових книг, я випадково натрапила на рядки якогось старого філософа, написані багато століть тому,  які мене тоді дуже втішили і невимовно здивували: 
«Будь, як усі, інакше життя стане нестерпним. Якщо в знанні або вмінні відірвешся від нормальних людей дуже далеко, тебе перестануть розуміти і визнають божевільним. У тебе полетить каміння, від тебе відвернеться твій друг...»
 Виходить, вже тоді (!) на світі були «незвичайні» люди, які зі свого гіркого досвіду знали, як yсе це непросто і вважали за потрібне попередити, а якщо вдасться — і вберегти таких же «незвичайних», якими були вони самі, людей!!!
Ці прості слова людини, яка жила колись давно, зігріли мою душу й оселили в ній крихітну надію, що, можливо, я зустріну когось іще, хто буде для всіх інших таким же «незвичайним», як я сама, і з ким я зможу вільно говорити про будь-які «дивацтва» і «ненормальності», не боячись, що мене приймуть у штики або, в кращому разі, просто безжалісно висміють. Але ця надія була ще настільки крихкою і для мене неймовірною, що я вирішила поменше захоплюватися, думаючи про неї, аби в разі невдачі не було б дуже боляче «приземлятися» з моєї красивої мрії в жорстку реальність…
Навіть зі свого короткого досвіду я вже розуміла, що у всіх моїх «дивацтвах» не було нічого поганого. А якщо інколи якісь із моїх «експериментів» і не зовсім виходили, то негативна дія тепер виявлялася вже лише на мені, але не на довколишніх людях. Ну, а якщо якісь друзі, через страх бути залученими в мої «ненормальності», від мене відверталися — такі друзі мені були просто не потрібні…
І ще я знала, що моє життя комусь і для чогось, мабуть, було потрібне, тому що, в яку б небезпечну «колотнечу» я не потрапляла, мені завжди вдавалося з неї вийти без будь-яких негативних наслідків і завжди наче хтось невідомий мені в цьому допомагав. Як, наприклад, і сталося того ж літа в мить, коли я трохи не потонула в нашій улюбленій річці Нямунас...
20. Незвичайний порятунок
Був дуже жаркий липневий день, температура трималася не нижча +40 градусів. Розжарившись «до білого», повітря було сухим, як у пустелі, і буквально «тріскотіло» в наших легенях з кожним зітханням. Ми сиділи на березі ріки, безсоромно пітніючи, і ловили ротами повітря, як викинуті на сушу карасі. І вже майже повністю «підсмажившись» на сонечку, сумними очима дивилися на воду. Звичної вологи зовсім не відчувалося і тому всій дітворі страшенно хотілося щонайшвидше пірнути. Але купатися було трішки страшно, оскільки це був інший, незвичний для нас нам берег річки, а Нямунас одвіку був глибокою і непередбачуваною річкою, жартувати з якою не варто. 
Наш старий улюблений пляж на якийсь час закрили для чищення, тому ми всі тимчасово зібралися на місці, більш-менш комусь знайомому, і наразі дружно «сушилися» на березі, ніяк не наважуючись купатися. Біля самої річки росло величезне старе дерево. Його довге шовковисте гілля, від щонайменшого подиху вітру, торкалося води, тихо пестячи її ніжними листками, а потужне старе коріння, впираючись у річкові камені, спліталося в суцільний «бородавчастий» килим і створювало своєрідний горбистий дах, що нависав над водою. 
Ось це старе мудре дерево, як не дивно, і становило собою реальну небезпеку для тих, хто купався. Довкола нього з якоїсь причини у воді створювалася безліч своєрідних «лунок», які наче «засмоктували» людину, яка потрапила на глибину, і треба було бути дуже хорошим плавцем, аби зуміти втриматися на поверхні, тим паче, що місце під деревом якраз було дуже глибоким.
Але дітям говорити про небезпеку марно. Чим більше їх переконують дбайливі дорослі, що з ними може трапитись якась непоправна біда, тим більше вони впевнені, що «мабуть, з кимсь це і може статися, але, звичайно ж, лише не з ними, не тут і не зараз»... А саме відчуття небезпеки, навпаки – їх ще більше притягує, тим самим провокуючи інколи на безглузді вчинки.
Ось приблизно так само думали й ми – четверо «бравих» сусідських хлопців і я, і не витерпівши спеки, все ж вирішили скупатися. Ріка виглядала тихою і спокійною, і жодної небезпеки начебто не було. Ми домовилися спостерігати один за одним і дружно попливли. Спочатку начебто все було, як завжди, – течія була не сильнішою, ніж на нашому старому пляжі, а глибина не перевищувала звичну. Я набралася хоробрості і попливла вже впевненіше. І ось за цю надто велику впевненість «бог стукнув мене по голівоньці, та не пошкодував». Я пливла недалеко від берега, аж раптом відчула, що мене різко потягло вниз. І це було настільки раптово, що я не встигла ніяк зреагувати, аби втриматися на поверхні. Мене дивно крутило і дуже швидко тягнуло в глибину. Здавалося, час зупинився, я відчувала, що бракує повітря. 
Тоді я ще нічого не знала ні про клінічну смерть, ні про тунелі зі світлом, що з'являлися під час неї. Але те, що сталося далі, було дуже схоже на всі ті історії про клінічні смерті, які набагато пізніше мені вдалося прочитати в різних книжках, вже живучи в далекій Америці...
Я відчувала, що якщо зараз не вдихну повітря, мої легені просто розірвуться і я, напевно, помру. Стало дуже страшно, в очах темніло. Несподівано в голові майнув яскравий спалах, і всі відчуття кудись зникли... З'явився сліпучо-яскравий, прозорий блакитний тунель, неначе весь витканий з найдрібніших рухомих сріблястих зірочок. Я тихо кружляла всередині нього, не відчуваючи ні задухи, ні болю, лише подумки дивуючись із незвичайного відчуття абсолютного щастя, неначе нарешті знайшла місце своєї довгожданої мрії. Було дуже спокійно і добре. Всі звуки зникли, не хотілося рухатися. Тіло стало дуже легким, майже невагомим. Найімовірніше, в той момент я просто вмирала... 
Я бачила якісь дуже гарні прозорі людські фігури, що світилися, які повільно й плавно наближалися тунелем до мене. Усі вони тепло посміхалися, неначе кликали до них приєднатися. Я вже було потяглася до них… як раптом звідкись з'явилася величезна сяюча долоня, що підхопила мене знизу і, як піщинку, почала швидко підіймати на поверхню. Мозок вибухнув від різких звуків, неначе в голові раптово тріснула захисна перегородка... Мене, як м'ячик, викинуло на поверхню… й оглушило справжнім водоспадом кольорів, звуків і відчуттів, які я чомусь тепер сприймала набагато яскравіше, ніж це було звично.
На березі була справжня паніка… Сусідські хлопчаки, щось кричачи, виразно розмахували руками, показуючи в мій бік. Хтось намагався витягти мене на сушу. А потім усе попливло, закрутилося в якомусь божевільному вирі, і моя бідна, перенапружена свідомість попливла у повну тишу... Коли я помалу «очуняла», хлопці стояли довкола мене з розширеними від жаху очима, і всі разом чимось нагадували однакових переляканих совенят… Було видно, що весь цей час вони знаходилися мало не в справжньому панічному шоку і, мабуть, подумки вже встигли мене «поховати». Я спробувала вдати посмішку і, все ще захлинаючись теплою річковою водою, насилу витиснула, що в мене все гаразд, хоча, звісно, це було не так. 
Як мені потім сказали, весь цей переполох зайняв насправді лише хвилин п'ять, хоча для мене в той страшний момент, коли я знаходилася під водою, час майже зупинився... Я щиро раділа, що мами того дня з нами не було. Пізніше мені якось вдалося впрохати «сусідську маму», з якою нас тоді відпустили купатися, аби те, що сталося біля річки, залишилося нашою таємницею, оскільки мені зовсім не хотілося, аби в моєї бабусі або мами стався серцевий напад, тим паче, що все вже було позаду і не було жодного сенсу когось так безглуздо лякати. Сусідка відразу ж погодилася. Мабуть, для неї це був такий же бажаний варіант, оскільки їй не дуже хотілося, аби хтось дізнався, що довіри їй, на жаль, не вдалося виправдати… 
Але цього разу все закінчилося добре, всі були живі й щасливі, і не було жодної причини про це більше говорити. Лише ще багато, багато разів після мого нещасливого «купання» я поверталася уві сні в той самий виблискуючий блакитний тунель, який з невідомої причини притягував мене, як магніт. І я знову відчувала незвичайний спокій і щастя, тоді ще не знаючи, що робити це було дуже і дуже небезпечно…
21. Неочікувані гості

Нам всем навевают глухую тоску вечера.
Нам кажется вечер предвестником горькой утраты. 
Ещё один день, точно плот по реке, во «вчера»
Уходит, уходит… ушёл… И не будет возврата.
(Мария Семёнова)
За кілька тижнів після того нещасливого дня на березі ріки мене почали відвідувати душі (а точніше – сутності) померлих, мені незнайомих людей. Мабуть, мої часті повернення до блакитного каналу чимось «роз'ятрили» спокій душ, які до того спокійно існували в мирній тиші... Лише, як виявилося пізніше, не всі з них були справді такими вже спокійними. І лише після того, як у мене побувала безліч найрізноманітніших, від дуже сумних до глибоко нещасних і не заспокоєних душ, я зрозуміла наскільки насправді важливе те, як ми проживаємо наше життя, і як шкода, що замислюємося ми про це лише тоді, коли вже надто пізно щось міняти і коли залишаємося зовсім безпорадними перед жорстоким і невблаганним фактом, що вже нічого і ніколи не зможемо виправити...
Мені хотілося бігти на вулицю, хапати людей за руки і кричати всім і кожному, як це дико і страшно, коли все стає надто пізно!.. І ще мені до болю хотілося, щоб кожна людина знала, що «після» вже не допоможе ніхто й ніколи!.. Але я тоді вже прекрасно розуміла, що таке «щире попередження» стане легким шляхом до божевільні або (в кращому разі) просто викличе сміх… Та й що я могла комусь довести, маленька дев'ятирічна дівчинка, яку ніхто не хотів зрозуміти і яку найлегше було вважати просто «трішки дивакуватою»…
Я не знала, що мала робити, аби допомогти всім цим нещасним людям, які страждали від своїх помилок або від жорстокої долі. Я готова була годинами вислуховувати їхнє прохання, забуваючи про себе і бажаючи якомога більше відкритися, щоб до мене могли «постукати» всі, хто цього потребував. І ось почалися справжні «напливи» моїх нових гостей, які, щиро кажучи, спочатку мене трішки лякали. 
Найпершою в мене з'явилася молода жінка, яка відразу ж мені чимось сподобалася. Вона була дуже сумною, і я відчула, що десь глибоко в її душі «кривавить» рана, що не гоїться і не дає їй спокійно піти. Незнайомка вперше з'явилася, коли я сиділа, затишно згорнувшись «калачиком» у татовому кріслі і з захопленням «поглинала» книжку, яку виносити з дому не дозволялося. Як завжди, з великим задоволенням насолоджуючись читанням, я так глибоко занурилася в незнайомий і такий захопливий світ, що не відразу помітила свою незвичайну гостю. 
Спочатку з'явилося неспокійне відчуття чужої присутності. Відчуття було дуже дивним – неначе в кімнаті раптом подув легкий прохолодний вітерець і повітря довкола наповнилося прозорим вібруючим туманом. Я підняла голову і просто перед собою побачила дуже красиву, молоду світловолосу жінку. Її тіло було ледь осяяне голубуватим світлом, але в іншому вона виглядала цілком нормально. Незнайомка дивилася на мене, не відводячи очей, і наче про щось благала. Раптом я почула:
– Будь ласка, допоможи мені…
І хоча вона не відкривала рота, я дуже чітко чула слова, просто вони звучали трохи по-іншому, звук був м'яким і шелестливим. І тут я зрозуміла, що вона говорить зі мною саме так, як і я вже чула раніше, – голос звучав лише в моїй голові (що, як я пізніше дізналася, було телепатією).
– Допоможи мені, – знову тихо прошелестіло.
– Чим я можу вам допомогти? – запитала я. 
– Ти мене чуєш, ти можеш з нею говорити… – відповіла незнайомка.
– З ким я повинна говорити? — поцікавилася я.
– З моїм малям, – була відповідь.
Її звали Вероніка. Як виявилось, ця сумна і така красива жінка померла від раку майже рік тому, коли їй було лише тридцять, а її маленька шестирічна донечка думала, що мама її кинула, не хотіла їй цього прощати і все ще дуже глибоко страждала. Син Вероніки був дуже маленьким, коли вона померла, і не розумів, що мама вже ніколи більше не повернеться… і що на ніч тепер його завжди вкладатимуть вже чужі руки, і його улюблену колисанку співатиме йому якась чужа людина… Він був ще дуже малим і не мав щонайменшого поняття про те, скільки болю може завдати така жорстока втрата. А ось із його шестирічною сестрою справи йшли зовсім інакше... Тому ця мила жінка не могла заспокоїтися і просто піти, поки її маленька дочка так не по-дитячому і глибоко страждала…
– Як же я її знайду? – запитала я.
– Я тебе відведу, – прошелестіла відповідь.
Лише тут я раптом помітила, що, коли вона рухалася, її тіло легко просочувалося через меблі та інші тверді предмети, неначе було виткане зі щільного туману... Я запитала, чи важко їй тут знаходитися? Вона сказала –так, тому що їй давно пора піти… Ще я запитала, чи страшно було вмирати? Вона сказала, що вмирати не страшно, страшніше спостерігати за тими, кого залишаєш по собі, тому що стільки ще хочеться їм сказати, а змінити, на жаль, вже нічого не можна... Мені було дуже її шкода, таку милу, але безпорадну й таку нещасну... І дуже хотілося їй допомогти, лише я, на жаль, не знала – як?
Наступного дня я спокійно поверталася додому від подруги, з якою ми зазвичай разом займалися грою на фортепіано (свого в мене на той час ще не було). Як раптом, відчувши дивний внутрішній поштовх, я ні сіло ні впало звернула в протилежний бік і пішла зовсім незнайомою мені вулицею... Йшла я недовго, поки не зупинилася коло дуже приємного будиночка, зусібіч оточеного квітником. Там усередині двору на маленькому ігровому майданчику сиділа сумна, дуже тендітна дівчинка. Вона була швидше схожа на мініатюрну ляльку, ніж на жваву дитину. Лише ця «лялька» чомусь була безмежно сумною... Сиділа вона цілком непорушно і виглядала до всього байдужою, неначе в той момент навколишній світ для неї просто не існував.
– Її звуть Аліна, – прошелестів усередині мене знайомий голос, – будь ласка, поговори з нею...
Я підійшла до хвіртки і спробувала відчинити. Відчуття було не з приємних – неначе я насильно вривалася в чиєсь життя, не питаючи на це дозволу. Але тут я подумала про те, якою ж нещасною мала бути бідна Вероніка, і вирішила ризикнути. Дівчинка підняла на мене свої величезні, небесно-блакитні очі, і я побачила, що вони наповнені такою глибокою тугою, якої в цієї тендітної дитини ще ніяк не повинно було бути. Я підійшла до неї дуже обережно, боячись злякати, але дівчинка зовсім не збиралася лякатися, лише з подивом на мене дивилася, мовби запитуючи, що мені від неї потрібно.
Я підсіла до неї на край дерев'яної перегородки і запитала, чому вона така сумна. Вона довго не відповідала, а потім нарешті прошепотіла крізь сльози:
– Мене мама кинула, а я її так люблю... Напевно, я була дуже поганою, і тепер вона більше не повернеться.
Я розгубилася. Та й що я могла їй сказати? Як пояснити? Я відчувала, що Вероніка знаходиться зі мною. Її біль буквально скрутив мене у твердий пекучий больовий клубок і палив так сильно, що стало важко дихати. Мені так хотілося їм обом допомогти, що я вирішила – хай там що, а не спробувавши, не піду. Я обійняла дівчинку за її тендітні плічки, і якомога м'якше сказала:
– Твоя мама любить тебе більше за все на світі, Аліно, і вона просила мене тобі передати, що вона тебе ніколи не кидала.
– Значить, вона тепер живе з тобою? – наїжачилася дівчинка.
– Ні. Вона живе там, куди ні я, ні ти не можемо піти. Її земне життя тут із нами закінчилося, і вона тепер живе в іншому, дуже красивому світі, з якого може за тобою спостерігати. Але вона бачить, як ти страждаєш, і не може звідси піти. А тут вона вже знаходитися довше теж не може. Тому їй потрібна твоя допомога. Ти хотіла б їй допомогти? 
– А звідки ти все це знаєш? Чому вона розмовляє з тобою?!.
Я відчувала, що наразі вона мені не вірить і не хоче визнавати в мені друга. І я ніяк не могла вигадати, як же пояснити цій маленькій набурмосеній, нещасній дівчинці, що існує «інший», далекий світ, з якого, на жаль, немає повернення сюди. І що її улюблена мама говорить зі мною не тому, що в неї є вибір, а тому, що мені просто «пощастило» бути трішки «іншою», ніж всі інші…
– Усі люди різні, Аліночко, – почала я. – Одні мають талант до малювання, інші до співу, а ось у мене такий особливий талант до розмови з тими, які пішли з нашого з тобою світу вже назавжди. І твоя мама говорить зі мною зовсім не тому, що я їй подобаюся, а тому, що я її почула, коли більше ніхто її почути не міг. І я дуже рада, що хоч у чомусь можу їй допомогти. Вона тебе дуже любить і дуже страждає через те, що їй довелося піти. Їй дуже боляче тебе залишати, але це не її вибір. Ти пам'ятаєш, вона важко і довго хворіла? – дівчинка кивнула. – Ось ця хвороба і змусила її покинути вас. А тепер вона повинна піти в свій новий світ, в якому вона житиме. І для цього вона має бути впевнена, що ти знаєш, як вона тебе любить.
Дівчинка сумно на мене поглянула і тихо запитала:
– Вона живе тепер з ангелами?.. Тато мені казав, що вона тепер живе в такому місці, де всі, як на листівках, що мені дарували на різдво. І там такі красиві крилаті ангели... Чому вона не взяла мене з собою?..
– Тому, що ти повинна прожити своє життя тут, люба, а потім ти теж підеш у той же світ, де зараз твоя мама.
Дівчинка засяяла.
– Значить, там я її побачу? – радісно пробелькотіла вона.
– Звичайно, Аліночко. Тому ти маєш бути всього-на-всього терплячою дівчинкою і допомогти твоїй мамі зараз, якщо ти її так сильно любиш.
– Що я повинна робити? – дуже серйозно спитало малятко.
– Всього лише думати про неї і пам'ятати її, тому що вона бачить тебе. І якщо ти не сумуватимеш, твоя мама нарешті знайде спокій. 
– Вона і тепер бачить мене? – запитала дівчинка і її губки почали зрадницьки сіпатися.
– Так, люба.
Вона на якусь мить замовкла, наче збираючись усередині, а потім міцно стиснула кулачки і тихо прошепотіла:
– Я буду дуже доброю, люба мамусю… ти йди… йди, будь ласка. Я тебе так люблю!..
Сльози великими горошинами котилися по її блідих щічках, але обличчя було дуже серйозне й зосереджене… Життя вперше завдавало їй свого жорстокого удару, і здавалося, ніби ця маленька, так глибоко поранена дівчинка раптом зовсім по-дорослому щось для себе усвідомила і тепер намагалася серйозно і відкрито це прийняти. Моє серце розривалося від жалю до цих двох нещасних і таких милих істот, але я, на жаль, нічим більше не могла їм допомогти... Їх навколишній світ був таким неймовірно світлим і красивим, але для обох не міг більше бути спільним...
Життя деколи дуже жорстоке, і ми ніколи не знаємо, в чому полягає сенс приготованого нам болю або втрати. Мабуть, це правда, що без втрат неможливо осмислити того, що по праву або завдяки щасливому випадку дарує нам доля. Ось лише, що ж могла осмислити ця нещасна, зіщулена, як поранений звір, дівчинка, коли світ раптом звалився на неї всією своєю жорстокістю і болем найстрашнішої в житті втрати?.. 
Я ще довго сиділа з ними і намагалася, як могла, допомогти їм обом знайти хоч якийсь душевний спокій. Я пригадала свого дідуся і той страшний біль, якого завдала мені його смерть. Як же повинно було бути страшно цьому тендітному, нічим не захищеному малятку втратити найдорожче на світі – свою матір?..
Ми ніколи не замислюємося про те, що ті, кого з тієї або іншої причини забирає в нас доля, переживають набагато глибше за нас наслідки своєї смерті. Ми відчуваємо біль втрати і страждаємо (інколи навіть злимося), що вони так безжалісно нас покинули. Але, як же їм, коли їх страждання помножуються в тисячі разів, бачити те, як ми страждаємо від цього?!. І якою безпорадною повинна почуватися людина, не маючи змоги нічого більше сказати і нічого змінити?..
Я багато би тоді віддала, аби знайти хоч якусь можливість попередити про це людей. Але, на жаль, в мене такої змоги не було… Тому, після сумного візиту Вероніки я почала з нетерпінням чекати, коли ж іще комусь зможу допомогти. І життя, як це зазвичай бувало, не змусило себе довго чекати.
Сутності приходили до мене вдень і вночі, молоді і старі, чоловічі й жіночі, і всі просили допомогти їм говорити з їх дочкою, сином, чоловіком, дружиною, батьком, матір'ю, сестрою… Це продовжувалося нескінченним потоком, поки, нарешті, я не відчула, що в мене немає більше сил. Я не знала, що, входячи з ними в контакт, я мала обов'язково закриватися своїм (до того ж, дуже сильним!) захистом, а не відкриватися емоційно, як водоспад, поступово віддаючи їм всю свою життєву силу, яку тоді ще, на жаль, я не знала, як відновлювати.
Дуже скоро я буквально не мала сил рухатися і захворіла... Коли мама запросила нашого лікаря, Дану, перевірити, що ж таке знову зі мною скоїлося, та сказала, що це в мене «тимчасова втрата сил від фізичної перевтоми». Я не сказала нікому нічого, хоча прекрасно знала справжню причину цієї «перевтоми»… І як робила вже давно, просто чесно ковтала будь-які ліки, які прописала мені двоюрідна сестра, і відлежавшись у ліжку близько тижня, знову була готова на свої чергові «подвиги»… 
Я давно зрозуміла, що щирі спроби пояснень того, що справді зі мною відбувалося, не давали мені нічого, окрім головного болю й посилення постійного спостереження за мною моїх бабусі і мами. А в цьому, чесно кажучи, я не знаходила жодного задоволення...
Моє довге «спілкування» із сутностями померлих у черговий раз «перевернуло» мій і так вже досить незвичний світ. Я не могла забути того нескінченного потоку глибокого людського відчаю і гіркоти й усіляко намагалася знайти хоч який-небудь спосіб їм допомогти. Але дні минали, а я так нічого і не змогла придумати на самоті, окрім як діяти тим самим способом, лише набагато обережніше витрачаючи на це свою життєву силу. Але оскільки ставитися спокійно до того, що відбувається, я ніяк не могла, то все ж продовжувала виходити на контакти і намагалася допомогти з усіх сил всім душам, що зневірилися у своїй безпорадності.
Щоправда, інколи траплялися кумедні, майже смішні випадки, про один з яких мені хотілося тут розповісти...
22. Полтергейст
Був сірий похмурий день. Низькі свинцеві хмари, набряклі від води, ледве-ледве тяглися по небі, загрожуючи будь-якої миті вибухнути зливою «водоспаду». У кімнаті було задушливо, не хотілося нічим займатися, лише лежати, втупившись у «нікуди», і ні про що не думати… Але річ у тім, що саме не думати я ніколи і не вміла, навіть тоді, коли намагалася розслабитися або відпочивати. Тому я сиділа у своєму улюбленому батьковому кріслі і намагалася прогнати свій «тужний» настрій читанням однієї з улюблених «позитивних» книг.
За якийсь час я відчула чужу присутність і подумки приготувалася зустрічати нового «гостя»… Але замість звичного м'якого вітерцю мене майже приклеїло до спинки крісла, а мою книжку жбурнуло на підлогу. Я дуже здивувалася такому несподіваному бурхливому прояву відчуттів, але вирішила почекати і поглянути, що ж буде далі. 
У кімнаті з'явився «скуйовджений» чоловік, який, не привітавшись і не назвавшись (що зазвичай робили всі інші), відразу ж зажадав, аби я «негайно пішла з ним», тому що я йому «терміново потрібна»… Він був настільки напруженим і «киплячим», що мене це мало не розсмішило. Жодним смутком або болем, як це бувало з іншими, тут і не пахло. Я спробувала зібратися, аби виглядати якомога серйозніше, і спокійно спитала:
– А чому Ви думаєте, що я з Вами кудись піду?
– Ти що, нічого не розумієш? Я мертвий!!! – заволав у моєму мозку його голос.
– Ну, чому не розумію, я прекрасно знаю, звідки ви, але це ще зовсім не означає, що ви маєте право говорити мені грубощі, – спокійно відповіла я. – Настільки я розумію, допомоги потребуєте ви, а не я, тому буде краще, якщо ви спробуєте бути трішки ввічливішим.
На чоловіка мої слова справили враження гранати, що розірвалася... Здавалося, що він сам зараз же вибухне. Я подумала, що за життя він, напевно, був дуже розпещеною долею людиною або просто мав зовсім страшний характер.
– Ти не маєш права мені відмовити! Більше мене ніхто не чує!!! – знову заволав він.
Книги в кімнаті закрутилися вихором і дружно гепнулися на підлогу. Здавалося, що всередині цієї дивної людини бушує тайфун. Але тут вже я теж обурилася й повільно вимовила:
– Якщо ви зараз же не заспокоїтеся, я піду з контакту, а ви можете далі бунтувати на самоті, якщо це дає вам таку велику втіху.
Чоловік вочевидь здивувався, але трохи «остиг». Було враження, що він не звик, аби йому не підкорялися негайно, щойно він «виявляв» будь-яке своє бажання. Я ніколи не любила людей цього типу – ні тоді, ні коли стала дорослою людиною. Мене завжди обурювало хамство, навіть якщо, як у цьому разі, воно виходило від мертвого...
Мій шалений гість начебто заспокоївся і вже більш нормальним голосом запитав, чи хочу я йому допомогти? Я сказала, що так, якщо він обіцяє нормально поводитися. Тоді він сказав, що йому необхідно поговорити зі своєю дружиною, і що він не піде (із землі), доки він не зможе до неї «достукатися». Я наївно подумала, що це один із тих варіантів, коли чоловік дуже любив свою дружину (попри те, як не дико це виглядало стосовно нього), і вирішила допомогти, навіть якщо він мені й не дуже подобався. Ми домовилися, що він повернеться до мене завтра, коли я буду не вдома, і я спробую зробити для нього все, що зможу.
Наступного дня я від самого ранку відчувала його божевільну (інакше не назвеш) присутність. Я подумки посилала йому сигнал, що я не буду квапити подій і вийду з дому, коли зможу, аби не викликати зайвих питань у своїх домашніх. Але де там!... Мій новий знайомий був знову зовсім нестерпним, мабуть, нагода ще раз поговорити зі своєю дружиною робила його просто нестямним. Тоді я вирішила поквапитися і відчепитися від нього щонайшвидше. Зазвичай у допомозі я нікому прагнула не відмовляти, тому не відмовила і цій дивній, навіженій сутності. Я сказала бабусі, що хочу перейтися, і вийшла на двір.
– Що ж, ведіть, – подумки сказала я своєму супутнику.
Ми йшли близько десяти хвилин. Його будинок виявився на паралельній вулиці, зовсім недалеко від нас, але цієї людини я чомусь зовсім не пам'ятала, хоча начебто знала всіх своїх сусідів. Я запитала, як давно він помер? Він сказав, що вже десять років (!!!)… Це було зовсім неможливо, і за моїм поняттям це було дуже давно! 
– Але як ви можете досі тут знаходитися? – приголомшено запитала я.
– Я ж тобі сказав – я не піду, поки не поговорю з нею! – роздратовано відповів він.
Щось тут було не так, але я ніяк не могла зрозуміти – що. З усіх моїх померлих «гостей» жоден не знаходився тут на землі так довго. Можливо, я була не права, і цей дивний чоловік так любив свою дружину, що ніяк не наважувався її покинути?.. Хоча, щиро кажучи, в це мені вірилося чомусь через силу. Ну, не був він аж ніяк схожим на «вічно закоханого лицаря». Ми підійшли до будинку… і тут я раптом відчула, що мій незнайомець сторопів.
– То що, підемо? — запитала я.
– Ти ж не знаєш, як мене звуть, – пробурмотів він.
– Про це ви повинні були подумати ще спочатку, – відповіла я.
Тут раптом у мене в пам'яті неначе відчинилися якісь дверцята – я пригадала, що я знала про цих сусідів… 
Це був досить-таки «відомий» своїми дивацтвами (в які вірила у всій нашій окрузі, по-моєму, лише я одна) будинок. Серед сусідів ходили чутки, що господиня, мабуть, не зовсім нормальна, оскільки вона постійно розповідала якісь «дикі» історії з предметами, що літали у повітрі, самописними ручками, привидами, і все таке... (дуже добре схожі речі показані у фільмі «Привид», який я побачила вже багато років потому). 
Сусідка була дуже приємною жінкою років сорока п'яти, в якої і справді близько десяти років тому помер чоловік. І ось відтоді в неї вдома й почалися неймовірні чудеса. Я бувала в неї кілька разів, палко бажаючи дізнатися, що ж там таке в неї відбувається, але розговорити мою замкнуту сусідку мені, на жаль, так і не вдалося. Тому зараз я повністю поділяла нетерпіння її дивного чоловіка і квапилася швидше увійти, заздалегідь передчуваючи те, що мало б, за моїми поняттями, там статися.
– Мене звуть Влад, – прохрипів мій колишній сусід.
Я із здивуванням на нього поглянула і зрозуміла, що він, виявляється, дуже боїться… Але я вирішила не звертати уваги на це і увійшла до будинку. Сусідка сиділа біля каміна і вишивала подушку. Я привіталася і вже було збиралася пояснити, навіщо сюди прийшла, як вона несподівано швидко промовила:
– Будь ласка, люба, виходь швидше! Тут може бути небезпечно.
Бідна жінка була налякана до півсмерті, і я раптом зрозуміла, чого вона так боїться. Вона, напевно, завжди відчувала присутність свого чоловіка, коли той до неї приходив!.. І всі прояви полтергейсту, що траплялися в неї раніше, мабуть, відбувалися з його вини. Тому знову відчувши його присутність, бідна жінка хотіла мене всього лише «вберегти» від можливого шоку… Я ласкаво взяла її за руки і якомога м'якше сказала: 
– Я знаю, чого ви боїтеся. Будь ласка, послухайте, що я хочу вам сказати, і все це закінчиться назавжди.
Я спробувала їй пояснити, як могла, про душі, що приходять до мене, і про те, як я намагаюся їм всім допомогти. Я бачила, що вона мені вірить, але чомусь боїться мені це показати.
– Зі мною ваш чоловік, Еміліє, і якщо хочете, можете поговорити з ним, – обережно сказала я.
На мій подив, вона довго мовчала, а потім тихо промовила:
– Дай спокій мені, Владе, ти мене мучив досить довго. Йди геть.
Мене зовсім вразило те, скільки муки було в голосі цієї жінки!.. Як виявилось, це вразило не лише мене, відповідь вразила і її дивного чоловіка, але лише вже по-іншому. Я відчула поряд із собою шалений вихор чужої енергії, який буквально розривав усе довкола. Книги, квіти, чайна чашка – все, що лежало на столі, з гуркотом полетіло вниз. Сусідка зблідла, як полотно, і поспішно почала виштовхувати мене назовні. Але такими «ефектами», як кидання чашок, мене вже давно було не злякати. Тому я м'яко відсунула бідну тремтячу жінку і твердо сказала:
– Якщо ви не припиняєте так мерзотно лякати свою дружину – я йду, і шукайте собі кого-небудь іншого ще стільки ж років...
Але чоловік не звертав на мене жодної уваги. Мабуть, усі ці довгі роки він лише й чекав, що усе-таки коли-небудь знайде когось, хто міг би допомогти йому «дістати» його бідну дружину, і його десятирічна «жертва» не буде марною. І ось тепер, коли це нарешті реально сталося – він повністю втратив над собою контроль...
– Мілю, Міленько, я так давно хотів сказати… підемо зі мною, рідна... підемо. Я один не можу... без тебе не можу стільки років... підемо зі мною.
Він незв'язно лопотів щось, повторюючи весь час ті самі слова. І тут лише до мене дійшло, що насправді хотіла ця людина!!! Він просив свою живу красуню-дружину піти з ним разом, що означало просто – померти…
Тут я вже більше витримати не могла. 
– Послухайте ви! Та ви просто божевільний! – подумки закричала я. – Я не говоритиму їй цих підлих слів! Забирайтеся туди, де ви давно вже мали бути!.. Це якраз ваше місце. 
Мене просто вивертало від обурення!.. Невже таке справді може статися?!. Я ще не знала, що робитиму, але одне знала напевно – ні за що в світі я йому цю жінку не віддам.
Його розлютувало, що я не повторюю їй того, що він говорив. Він кричав на мене, кричав на неї, сварився такими словами, яких я ніколи не чула. Плакав, якщо це можна назвати плачем... І я зрозуміла, що тепер він вже справді може стати небезпечним, лише я ще не розуміла, яким чином це може статися. У домі все скажено рухалося, розлетілися шибки. Нажахана Міля стояла в ступорі, не в змозі вимовити ні слова. Їй було дуже страшно, тому що, на відміну від мене, вона не бачила нічого з того, що відбувалося в тій «іншій», для неї закритій реальності, а бачила лише «танцюючі» перед нею в якомусь божевільному танці неживі предмети… і потихеньку божеволіла…
Це в книгах дуже потішно читати про загадкові полтергейсти, інші реальності й захоплюватися героями, які завжди «перемагають драконів». Насправді ж нічого «потішного» в цьому немає, окрім тихого жаху, коли не знаєш, що з цим робити, і коли через твою безпорадність може просто зараз загинути добра людина.
Я раптом побачила, як Міля почала осідати на підлогу і стала блідою, як смерть. Мені стало моторошно. Я раптом відчула себе тією, ким насправді тоді була – просто маленькою дівчинкою, яка через свою дурість вклепалася в щось жахливе і тепер не знає, як із цього всього вибратися. 
– Ну, вже ні, – подумала я, – не отримаєш!.. 
І щодуху енергетично ударила цю нікчемну сутність, вкладаючи в удар усе своє обурення… Почулося дивне виття… і все зникло. Не було більше божевільного руху предметів у кімнаті, не було страху… і не було більше тієї дивної недоумкуватої людини, що ледь не запроторила свою ні в чому не винну дружину на той світ… У будинку стояла мертва тиша. Лише інколи побрязкували якісь розбиті речі. Міля сиділа на підлозі із заплющеними очима і не проявляла жодних ознак життя. Але я чомусь була впевнена, що з нею буде все гаразд. Я підійшла до неї і погладила по щоці.
– Тітко Еміліє, все вже закінчилося, – тихо, намагаючись не злякати, прошепотіла я. – Він вже більше ніколи не прийде.
Вона розплющила очі і, не вірячи, обвела втомленим поглядом свою сплюндровану кімнату.
– Що це було, люба? – прошепотіла вона. 
– Це був ваш чоловік, Влад, але він вже ніколи не прийде.
Тут її неначе прорвало... Я ніколи досі не чула такого несамовитого плачу!.. Здавалося, що ця бідна жінка хоче виплакати все, що в її житті накопичилося за ці довгі і, як я пізніше дізналася, дуже жахливі, роки. Але, як то кажуть, яким би не був відчай або образа, не можна плакати без кінця. Щось переповнюється в душі, ніби сльози змивають усю гіркоту і біль, і душа, як квітка, потихеньку починає повертатися до життя. Так і Міля помалу почала оживати. В очах з'явилося здивування, що поступово змінилося боязкою радістю.
– Звідки ти знаєш, що він не прийде, малятко? – наче бажаючи отримати підтвердження, запитала вона. 
Малятком мене вже давно ніхто не називав і особливо в той момент це прозвучало трішки дивно, тому що я була саме тим «малятком», яке тільки що, можна сказати, ненароком врятувало її життя. Але ображатися я, звичайно, не збиралася. Та й не було жодних сил не те, що на образу, а навіть просто… аби пересісти на диван. Очевидно все до решти «витратилося» на той єдиний удар, який повторити тепер я не змогла б ні за що.
Ми просиділи з моєю сусідкою разом ще досить довго, і вона мені нарешті розповіла, як весь цей час (цілих десять років!!!) мучив її чоловік. Щоправда, вона тоді не була зовсім упевнена, що це був саме він, але тепер її сумніви розсіялися, і вона точно знала, що була права. Вмираючи, Влад їй сказав, що не заспокоїться, поки не забере її з собою. Ось і намагався так багато років... 
Я ніяк не могла зрозуміти, як людина може бути настільки жорстокою і ще й наважитися називати такий жах коханням?!. Але я була, як сказала моя сусідка, всього-на-всього маленькою дівчинкою, яка ще не могла до кінця повірити, що інколи людина може бути жахливою, навіть у такому піднесеному почутті, як кохання… 

23. Аварія
Один із найбільш шокових випадків у моїй досить тривалій «практиці» контактів із сутностями померлих стався, коли я одного дня спокійнісінько йшла теплого осіннього вечора зі школи додому... Зазвичай я поверталася набагато пізніше, оскільки ходила в другу зміну, і уроки в нас закінчувалися десь близько сьомої вечора, але того дня двох останніх уроків не було і нас раніше, ніж звично, відпустили додому. 
Погода була напрочуд приємною, не хотілося нікуди квапитися і перед тим, як піти додому, я вирішила трохи прогулятися. 
У повітрі пахло солодко-гіркуватим ароматом останніх осінніх квітів. Грайливий легкий вітерець ворушив опале листя, щось тихо нашіптуючи соромливо зачервонілим у відблисках заходу голим деревам. Спокоєм і тишею дихали м'які сутінки... 
Я дуже любила цей час доби, він притягував мене своєю загадковістю і крихкістю чогось, що не відбулося і водночас навіть ще не починалося... Коли ще не пішов у минуле нинішній день, а ніч теж поки не вступила у свої права... Щось «нічийне» і чарівне, щось ніби зависле в «міжчассі», щось невловиме... Я обожнювала цей коротенький проміжок часу і завжди почувалася в ньому дуже особливо.
Але того дня сталося власне щось «особливе», але направду не те особливе, що я б хотіла побачити або пережити ще раз...
Я спокійно йшла до перехрестя, про щось глибоко задумавшись, як раптом дикий виск гальм і крики переляканих людей різко вирвали мене зі своїх «марень».
Просто переді мною маленький білий легковик якимось чином примудрився стукнутися у цементний стовп і зі всього маху лоб до лоба вдарив величезну зустрічну машину...
За якісь лічені миті із зім'ятої майже вщент білої машини «вистрибнули» сутності маленького хлопчика і дівчинки, які розгублено озиралися довкола, поки нарешті очманіло не втупилися на свої ж понівечені сильним ударом фізичні тіла...
– Це що-о?!. – перелякано запитало дівчатко. – Це хіба там ми?.. – показуючи пальчиком на своє скривавлене фізичне личко, зовсім тихо прошепотіло воно. – Як же так... але ж тут, це ж так само ми?..
Було зрозуміло: все, що відбувалося, її шокувало, і найбільшим її бажанням на ту мить було кудись від усього цього сховатися... 
– Мамо, ти де?! – раптом закричало малятко. – Мамо-о!
На вигляд їй було років чотири, не більше. Тоненькі світлі косички із вплетеними у них величезними рожевими бантами, смішними «крендельками» наїжалися з обох боків, роблячи її схожою на доброго фавна. Широко розплющені великі сірі очі розгублено дивилися на так добре знайомий і такий звичний світ, який раптом чомусь став незрозумілим, чужим і холодним... Їй було дуже страшно, і вона зовсім цього не приховувала.
Хлопчаку було років вісім-дев'ять. Він був худеньким і тендітним, але круглі «професорські» окуляри робили його трохи старшим, і він здавався в них дуже діловим і серйозним. Але зараз уся його серйозність кудись раптом випарувалася, поступаючись місцем абсолютній розгубленості.
Довкола машин вже зойкав співчутливий натовп, а за кілька хвилин з'явилася й міліція, що супроводжувала швидку допомогу. Наше містечко тоді не було великим, тому на будь-який «екстрений» випадок міські служби могли реагувати досить організовано та швидко.
Лікарі швидкої допомоги, про щось швидко порадившись, почали обережно виймати по черзі понівечені тіла. Першим виявилося тіло хлопчика, сутність якого стояла стовпом поряд зі мною, не в змозі що-небудь сказати або подумати. 
Бідолаху шалено трусило, мабуть, для його дитячого перезбудженого мозку це було занадто важко. Він лише дивився витріщеними очима на те, що тільки що було «ним», і ніяк не міг вийти з тривалого «остовпіння».
– Мамусю, мамо!!! – знову закричала дівчинка. – Відасе, Відасе, ну чому вона мене не чує?!. 
Точніше, кричала вона лише подумки, тому що на ту мить, на жаль, фізично вже була мертва... так само, як і її маленький братик.
А її бідна мама, фізичне тіло якої все ще чіпко трималося за своє крихке, ледь жевріюче життя, ніяк не могла її почути, оскільки знаходилися вони в цей час вже в різних, не доступних один одному світах....
Малята дедалі більше ставали розгубленими, і я відчувала, що ще трохи, і в дівчинки почнеться справжній нервовий шок (якщо це можна так назвати, кажучи про безтілесну сутність?).
– Чому ми там лежимо?!.. Чому мама не відповідає нам?! – усе ще кричала дівчинка, смикаючи брата за рукав.
– Напевно, тому що ми мертві... – дрібно цокотячи зубами, промовив хлопчик. 
– А мама? – нажахано прошепотіло малятко.
– Мама жива, – не дуже впевнено відповів брат.
– А як же ми? Ну, скажи їм, що ми тут, що вони не можуть без нас піти! Скажи їм!!! – усе ще не могла заспокоїтися дівчинка.
– Я не можу, вони нас не чують... Ти ж бачиш, вони нас не чують, – намагався якось пояснити дівчинці брат.
Але вона була ще дуже маленькою, аби зрозуміти, що мама вже не може ні її почути, ні з нею говорити. Вона не могла всього цього жаху зрозуміти і не хотіла його приймати... Маленькими кулачками розмазуючи великі сльози, що лилися по блідих щічках, вона бачила лише свою маму, яка чомусь не хотіла їй відповідати і не хотіла підійматися.
– Мамусю, вставай же! – знову закричала вона. – Ну, вставай, мамо!!!
Лікарі почали переносити тіла до швидкої допомоги, і тут уже дівчинка зовсім розгубилася...
– Відасе, Відасе, вони нас усіх забирають!!! А як же ми? Чому ми тут?.. – не вгамовувалася вона.
Хлопчик стояв у тихому остовпінні, не кажучи ні слова, на коротку мить забувши навіть про свою маленьку сестру.
– Що ж нам тепер робити?.. – вже зовсім запанікувало малятко. – Підемо ж, підемо!!!
– Куди? – тихо запитав хлопчик. – Нам тепер нікуди йти... 
Я не могла цього довше стерпіти і вирішила поговорити з цією нещасною переляканою парою дітей, що чіплялися один за одного, яких доля раптом, ні за що ні про що, вигнала в якийсь чужий і зовсім їм незрозумілий світ. І я могла тільки спробувати уявити, як страшно і дико все це мало бути, особливо цій маленькій крихітці, яка ще взагалі гадки не мала про те, що таке смерть...
Я підійшла до них ближче і тихо, аби не злякати, сказала:
– Поговорімо, я можу вас чути.
– Ой, Відасе, бачиш, вона нас чує!!! – заверещало малятко. – А ти хто? Ти добра? Ти можеш сказати мамі, що нам страшно?..
Слова лилися суцільним потоком з її вуст, мабуть, вона дуже боялася, що я раптом зникну і вона не встигне всього сказати. І тут вона знову поглянула на швидку допомогу і побачила, що активність лікарів подвоїлася.
– Дивіться, дивіться, вони зараз нас всіх відвезуть – а як же ми?!. –нажахано лепетало, зовсім не розуміючи того, що відбувається, малятко.
Я почувалася в повній безвиході, оскільки вперше зіткнулася зі щойно загиблими дітьми та уявлення не мала, як їм усе це пояснити. Хлопчик начебто щось уже розумів, а от його сестра була страшенно налякана тим, що відбувається, і її маленьке сердечко не хотіло розуміти нічого взагалі...
На якийсь момент я зовсім розгубилася. Мені дуже хотілося її заспокоїти, але я ніяк не могла знайти потрібних слів і, боячись зробити гірше, поки мовчала.
Раптом зі швидкої допомоги з'явилася фігура чоловіка, і я почула, як одна з медсестер комусь крикнула: «Втрачаємо, втрачаємо!» І зрозуміла, що наступним, хто розлучився з життям, мабуть, був батько... 
– Ой, та-аточку!!! – радісно запищала дівчинка. – А я вже думала, ти нас залишив, а ти тут! Ой, як добре!..
Батько, нічого не розуміючи, озирався навсібіч, аж раптом, побачивши своє поранене тіло і лікарів, що клопочуться довкола нього, схопився обома руками за голову і тихо завив... Було дуже дивно спостерігати велику і сильну дорослу людину, яка споглядала свою смерть у такому дикому жаху. Або може, саме так і повинно було відбуватися?.. Тому, що він, на відміну від дітей, якраз розумів, що його земне життя скінчене, і зробити, навіть за найбільшого бажання, вже нічого більше не можна... 
– Тату, татку, то хіба ти не радий? Ти ж можеш бачити нас? Адже можеш?.. – щасливо верещала, не розуміючи його відчаю, доня.
А батько дивився на них із такою розгубленістю і болем, що в мене просто розривалося серце... 
– Боже, і ви теж?!.. І ви?.. – лише й міг вимовити він. – Ну, за що ж – ви?!
У машині швидкої допомоги три тіла вже були закриті повністю, і жодних сумнівів більше не викликало, що все ці нещасні вже мертві. В живих залишилася поки одна лише мати, чиєму «пробудженню» я, щиро зізнатися, зовсім не заздрила. Адже побачивши, що вона втратила всю свою сім'ю, ця жінка просто могла відмовитися жити.
– Тату, тату, а мама теж скоро прокинеться? – наче й нічого не трапилося, радісно запитала дівчинка.
Батько стояв у повній розгубленості, але я бачила, що він щосили намагається зібратися, аби хоч якось заспокоїти свою донечку.
– Катрусю, люба, мама не прокинеться. Вона вже не буде більше з нами, – якомога спокійніше вимовив батько.
– Як не буде?!.. Ми ж усі разом? Ми маємо бути разом!!! То хіба ні?.. –не здавалася маленька Катя.
Я зрозуміла, що батькові буде дуже складно якось доступно пояснити цьому маленькому чоловічку — своїй донечці — що життя для них сильно змінилося і вороття у старий світ не буде, як би їй цього не хотілося... Батько сам був зовсім шокований і, по-моєму, не менше за доньку потребував розради. Краще за всіх поки тримався хлопчик, хоча я прекрасно бачила, що йому також було дуже і дуже страшно. Усе сталося дуже несподівано, і ніхто з них не був до цього готовий. Але, мабуть, у хлопчиську спрацював якийсь «інстинкт мужності», коли він побачив свого «великого і сильного» тата в такому розгубленому стані, і він, бідолаха, суто по-чоловічому перейняв «кермо влади» з рук розгубленого батька у свої маленькі, тремтливі дитячі руки...
Досі я ніколи не бачила людей (окрім мого дідуся) у справжній момент їх смерті. І саме того злощасного вечора я зрозуміла, якими безпорадними й непідготовленими люди зустрічають момент свого переходу в інший світ!.. Напевно, страх чогось зовсім їм невідомого, а також вигляд свого тіла збоку створював справжній шок для людей, які, нічого ще не підозрюючи, на жаль, уже «відходили».
– Тату, тату, дивися – вони нас відвезли і маму теж! Як же ми тепер її знайдемо?!..
Малятко трусило батька за рукав, намагаючись привернути його увагу, але він все ще знаходився десь «між світами» і нітрохи на неї не зважав... Я була дуже здивована і навіть розчарована такою негідною поведінкою її батька. Яким би переляканим він не був, біля його ніг стояв малесенький чоловічок – його крихітна донечка, в очах якої він був «найсильнішим і найкращим» татом на світі, чиєї участі й підтримки вона в цю мить дуже потребувала. І настільки розкисати в її присутності, на мій погляд, він просто не мав жодного права...
Я бачила, що ці бідні діти зовсім не уявляють, що ж їм тепер робити і куди йти. Щиро кажучи, я теж. Але комусь треба було діяти, і я вирішила знову втрутитися у, може, не зовсім свою справу, бо просто не могла за всім цим спокійно спостерігати.
– Пробачте мене, як вас звуть? – тихо я спитала в батька.
Це просте питання вивело його з «остовпіння», в яке він «поринув з головою», не в змозі повернутися назад. Здивовано втупившись у мене, він розгублено вимовив:
– Валерій... А звідки взялася ти?!. Ти теж загинула? Чому ти нас чуєш? 
Я була дуже рада, що вдалося якось його повернути, і тут же відповіла:
– Ні, я не загинула, я просто йшла повз, коли все це сталося. Але я можу вас чути і з вами говорити. Якщо ви, звичайно, цього захочете.
Тут уже вони всі на мене здивовано втупилися...
– А чому ж ти жива, якщо можеш нас чути? — поцікавилася маленька.
Я лише зібралася їй відповісти, як раптом несподівано з'явилася молода темноволоса жінка і, не встигнувши нічого сказати, знову зникла. 
– Мамо, мамо, а ось і ти!!! – щасливо закричала Катя. – Я ж казала, що вона прийде, казала ж!!!
Я зрозуміла, що життя жінки, мабуть, у цей момент «висить на волосині», і її сутність на якусь мить просто виявилася вибитою зі свого фізичного тіла.
– То де ж вона?!.. – засмутилася Катя. — Вона ж щойно тут була!..
Дівчинка, напевно, дуже втомилася від величезного напливу найрізноманітніших емоцій, і її личко стало дуже блідим, безпорадним і сумним... Вона щосили вчепилася в руку своєму братові, неначе шукаючи в нього підтримки, і тихо прошепотіла:
– І всі довкола нас не бачать... Що ж це таке, тату?..
Вона раптом стала схожа на маленьку, сумну стару бабцю, яка в повній розгубленості дивиться своїми чистими очима на такий знайомий білий світ, і ніяк не може збагнути – куди ж тепер їй йти, де ж тепер її мама, і де тепер її дім?.. Вона оберталася то до свого сумного брата, то до батька, який стояв самотньо і, здавалося, був до всього байдужим. Та жоден із них не мав відповіді на її просте дитяче питання, і бідній дівчинці раптом стало насправді дуже страшно....
– А ти з нами побудеш? – дивлячись на мене своїми великими оченятами, тужливо запитала вона.
– Звичайно ж, побуду, якщо ти цього хочеш, – тут же запевнила я.
І мені дуже захотілося її міцно по-дружньому обійняти, аби хоч трішки зігріти її маленьке і таке перелякане серденько... 
– Хто ти, дівчинко? – несподівано запитав батько.
– Просто людина, лише трішки «інша», – ледь зніяковівши, відповіла я. – Я можу чути і бачити тих, хто «пішов»... як ось ви зараз.
– Адже ми померли, правда? — вже спокійніше запитав він.
– Так, – щиро відповіла я.
– І що ж тепер із нами буде?
– Ви житимете, лише вже в іншому світі. І він не такий уже поганий, повірте!.. Просто вам треба до нього звикнути й полюбити.
– А хіба після смерті ЖИВУТЬ?.. – усе ще не вірячи, запитував батько. 
– Живуть. Але вже не тут, – відповіла я. – Ви відчуваєте все так само, як раніше, але це вже інший, не ваш звичний світ. Ваша дружина ще знаходиться там, так само, як і я. Але ви вже перейшли «межу» і тепер ви на іншому боці, – не знаючи, як точніше пояснити, намагалася «достукатися» до нього я. 
– А вона теж колись до нас прийде? – раптом запитала дівчинка.
– Колись так, – відповіла я.
– Ну, тоді я її почекаю, – впевнено заявило задоволене малятко. – І ми знову будемо всі разом, правда, тату? Ти ж хочеш, щоб мама знову була з нами, правда?.. 
Її величезні сірі очі сяяли, як зірочки, в надії, що її улюблена мама одного прекрасного дня теж буде тут, в її новому світі, навіть не розуміючи, що цей ЇЇ теперішній світ для мами буде не більше й не менше, як просто смерть...
Як виявилось, довго маленькій чекати не довелося... Її улюблена мама з'явилася знову... Вона була дуже сумною і трішки розгубленою, але трималася набагато краще, ніж до шалу переляканий батько, який зараз уже, на мою щиру радість, помалу опам'ятовувався. 
Цікаво те, що за час мого спілкування з такою величезною кількістю сутностей померлих, я майже з упевненістю могла б сказати, що жінки приймали «шок смерті» набагато впевненіше і спокійніше, ніж це робили чоловіки. Я тоді ще не могла зрозуміти причини цього цікавого спостереження, але точно знала, що це саме так. Можливо, вони глибше і важче переносили біль провини за дітей, яких вони залишили на «живому» світі, або за той біль, якого їх смерть завдавала рідним і близьким. Але саме страх смерті у більшості з них (на відміну від чоловіків) майже геть-чисто відсутній. Чи могло це якоюсь мірою пояснюватися тим, що вони самі дарували найцінніше, що було на нашій землі, – людське життя? Відповіді на це питання тоді ще в мене, на жаль, не було...
– Мамусю, мамо! А вони казали, що ти ще довго не прийдеш! А ти вже тут!!! Я ж знала, що ти нас не залишиш! – верещала маленька Катя, захлинаючись від захоплення. – Тепер ми знову всі разом і тепер буде все гаразд!
І як же сумно було спостерігати, як уся ця люба дружна сім'я прагнула вберегти свою маленьку доньку і сестру від свідомості того, що це зовсім не так уже й добре, що вони знову всі разом, і що в жодного з них, на жаль, уже не залишилося щонайменшого шансу на решту свого непрожитого життя... І що кожен із них щиро вважав би за краще, аби хоч хтось з їхньої сім'ї залишився б жити... А маленька Катя далі щось безневинно та щасливо лопотіла, радіючи, що знову вони всі одна сім'я і знову цілком «все гаразд»...
Мама сумно посміхалася, прагнучи показати, що вона теж рада і щаслива... а душа її, як поранений птах, криком кричала про її нещасних малят, які так мало прожили...
Раптом вона наче «відокремила» свого чоловіка і себе від дітей якоюсь прозорою «стіною» і, дивлячись просто на нього, ніжно торкнулася його щоки.
– Валерію, будь ласка, поглянь на мене, – тихо промовила жінка. – Що ж ми робитимемо?.. Адже це смерть, правда ж?
Він підняв на неї свої великі сірі очі, в яких плюскотіла така смертельна туга, що тепер уже мені замість нього захотілося вовком завити, бо приймати все це в душу було майже неможливо...
– Як же могло статися таке?.. За що ж їм?!.. – знову запитала Валерія дружина. – Що ж нам тепер робити, скажи?
Але він нічого не міг їй відповісти, ні тим паче щось запропонувати. Він просто був мертвий і про те, що буває «після», на жаль, нічого не знав, так само, як усі інші люди, що жили в той «темний» час, коли всім і кожному важким «молотом брехні» буквально вбивали в голову, що «після» вже нічого більше немає і що людське життя завершується у скорботний і страшний момент фізичної смерті...
– Тату, мамо, і куди ми тепер підемо? – життєрадісно запитала дівчинка. Здавалося, тепер, коли всі зібралися, вона була знову цілком щаслива і готова була продовжувати своє життя навіть у такому незнайомому для неї існуванні.
– Ой, мамусю, а моя ручка пройшла через лавку!!! А як же тепер мені сісти?.. – здивувалося малятко. 
Але не встигла мама відповісти, як раптом просто над ними повітря заблискало всіма барвами веселки і почало згущуватися, перетворюючись на дивовижної краси блакитний канал, дуже схожий на той, який я бачила під час мого невдалого «купання» у річці. Канал виблискував і переливався тисячами зірочок і щораз щільніше закутував остовпілу сім'ю.
– Я не знаю, хто ти, дівчинко, але ти щось знаєш про це, – несподівано звернулася до мене мати. – Скажи, ми повинні туди йти?
– Боюся, що так, – якомога спокійніше відповіла я. – Це ваш новий світ, в якому ви житимете. І він дуже красивий. Він сподобається вам.
Мені було трішки сумно, що вони відходять так скоро, але я розуміла, що так буде краще і що вони не встигнуть навіть насправді пошкодувати про втрачене, оскільки їм відразу ж доведеться приймати свій новий світ і своє нове життя...
– Ой, мамусю, мамо, як гарно!!! Майже, як Новий Рік!.. Відасе, Відасе, правда, гарно?! – щасливо лепетало малятко. – Підемо ж, підемо, чого ж ви чекаєте!
Мама сумно мені посміхнулася і ласкаво сказала:
– Прощай, дівчинко. Хто б ти не була – щастя тобі в цьому світі...
І обійнявши своїх малят, обернулася до каналу, що світився. Всі вони, окрім маленької Каті, були дуже сумними і вочевидь сильно хвилювалися. Їм доводилося залишати все, таке звичне і так добре знайоме, і «йти» невідомо куди. І, на жаль, жодного вибору в них у цій ситуації не було...
Раптом у середині каналу, що світився, ущільнилася осяйна жіноча фігура і почала плавно наближатися до враженого сімейства, що збилося «в купку». 
– Алісо?.. — невпевнено вимовила мати, пильно вдивляючись у нову гостю.
Сутність, посміхаючись, простягнула руки до жінки, ніби запрошуючи в свої обійми.
– Алісо, це, правда, ти?!.. 
– Ось ми й зустрілися, рідна, — промовила істота, що світилася. – Невже ви всі?.. Ох, який жаль!.. Рано їм поки... Який жаль...
– Мамусю, мамо, хто це? – пошепки запитало вражене малятко. – Яка вона красива!.. Хто це, мамо?
– Це твоя тітка, люба, – ласкаво відповіла мати.
– Тітка?! Ой, як добре – нова тітка!!! А вона хто? – не вгамовувалася цікава дівчинка.
– Вона моя сестра, Аліса. Ти її ніколи не бачила. Вона відійшла в цей «інший» світ, коли тебе ще не було.
– Ну, тоді це було дуже давно, – впевнено констатувала «безперечний факт» маленька Катя...
Сяюча «тітка» сумно посміхалася, спостерігаючи за своєю життєрадісною маленькою племінницею, яка нічого поганого в цій новій життєвій ситуації не підозрювала. А та собі весело підстрибувала на одній ніжці, випробовуючи своє незвичайне «нове тіло», і, цілком залишившись задоволеною, запитливо втупилася на дорослих, чекаючи, коли ж вони нарешті підуть у той незвичайний осяйний їх «новий світ»... Вона здавалася знову цілком щасливою, оскільки вся її сім'я була тут, що означало – у них «все чудово», і не треба ні про що більше хвилюватися... Її крихітний дитячий маленький світ був знову звично захищений любими людьми, і вона більше не мала думати про те, що ж з ними сьогодні сталося, і просто чекала, що там буде далі.
 Аліса дуже уважно на мене поглянула і ласкаво промовила:
– А тобі ще рано, дівчинко, в тебе ще довгий шлях попереду...
Блакитний канал, що світився, все ще виблискував і переливався, але мені раптом здалося, що свічення стало слабшим, і ніби відповідаючи на мою думку, «тітка» промовила:
– Нам уже час, рідні мої. Цей світ вам уже більше не потрібний...
Вона прийняла їх всіх у свої обійми (чому я на мить здивувалася, оскільки вона наче раптом побільшала), і канал, що світився, зник разом із любою дівчинкою Катею і всією її чудовою сім'єю... Стало порожньо й сумно, неначе я знову втратила когось близького, як це траплялося майже завжди після нової зустрічі з тими, хто «відходить»...
– Дівчинко, з тобою все гаразд? – почула я чийсь стривожений голос.
Хтось мене торсав, намагаючись «повернути» до нормального стану, оскільки я, мабуть, знову дуже глибоко «увійшла» в той інший, далекий для інших світ і злякала якусь добру людину своїм «заморожено-ненормальним» спокоєм.
Вечір був таким самим чудовим і теплим, і довкола все залишалося точнісінько, як і було лише якусь годину тому... тільки мені вже не хотілося гуляти. 
Чиїсь крихкі, добрі життя, щойно так легко обірвавшись, білою хмаркою відлетіли в інший світ, і мені стало раптом дуже сумно, неначе разом із ними відлетіла краплинка моєї самотньої душі... Дуже хотілося вірити, що люба дівчинка Катя знайде хоч якесь щастя в очікуванні свого повернення «додому»... І було щиро шкода всіх тих, хто не мав таких «тіток», що приходили, аби хоч трішки полегшити страх, і хто з жахом метався, ідучи в той інший, незнайомий і моторошний світ, навіть не уявляючи, що їх там чекає, і не вірячи, що це далі продовжується їх «дорогоцінне та єдине» ЖИТТЯ...
24. Ангел
Непомітно летіли дні. Минали тижні. Помалу я стала звикати до своїх незвичних щоденних візитерів... Адже всі, навіть найбільш неординарні події, які ми сприймаємо спочатку мало не як диво, стають звичним явищем, якщо вони повторюються регулярно. Ось так і мої дивні «гості», які спочатку мене так сильно вражали, стали для мене вже майже звичним явищем, в яке я щиро вкладала часточку свого серця і готова була віддати набагато більше, якщо лише це могло б комусь допомогти. Але неможливо було увібрати в себе весь той нескінченний людський біль, не захлинувшись ним і не зруйнувавши при цьому себе саму. Тому я стала набагато обережнішою і прагнула допомагати, вже не відкриваючи при цьому всі «шлюзи» своїх бурхливих емоцій, а намагалася залишатися якомога спокійнішою і, на своє превелике здивування, дуже скоро помітила, що саме так я можу набагато більше й ефективніше допомогти, зовсім при цьому не втомлюючись і витрачаючи набагато менше своїх життєвих сил. 
Здавалося б, моє серце давно мало б «замкнутися», поринувши в такий «водоспад» людського смутку і туги, але, мабуть, радість за врешті знайдений, настільки бажаний спокій тих, кому вдавалося допомогти, набагато перевищувала будь-який смуток, і мені хотілося робити це без кінця, наскільки тоді вистачало моїх, на жаль, всього лише дитячих сил. 
Так я продовжувала безперервно з кимсь розмовляти, когось десь шукати, комусь щось доводити, когось у чомусь переконувати, а якщо вдавалося, когось навіть і заспокоювати…
Усі «випадки» були чимось один на одного схожі, і всі вони складалися з однакових бажань «виправити» щось, що в «минулому» житті не встигли прожити або зробити правильно. Але інколи траплялося і щось не зовсім звичайне та яскраве, що дуже міцно відбивалося в моїй пам'яті, змушуючи знову і знову до цього повертатися…
На момент «їхньої» появи я спокійно сиділа біля вікна і малювала троянди для мого шкільного домашнього завдання. Як раптом дуже чітко почула тоненький, але дуже наполегливий дитячий голосок, який чомусь пошепки вимовив:
– Мамо, мамусю, ну, будь ласка! Ми лише спробуємо. Я тобі обіцяю. Спробуймо?..
Повітря всередині кімнати ущільнилося, і з'явилися дві, дуже схожі одна на одну сутності, як потім з'ясувалося – мама та її маленька донька. Я чекала мовчки, здивовано за ними спостерігаючи, оскільки досі до мене завжди приходили виключно поодинці. Тому спочатку я подумала, що одна з них, найімовірніше, має бути такою ж, як я – живою. Але ніяк не могла визначити – яка, оскільки за моїм сприйняттям живих серед цих двох не було...
Жінка далі мовчала, і дівчинка, мабуть, не витримавши довше, ледь до неї доторкнувшись, тихенько прошепотіла:
– Мамо!..
Але жодної реакції не було. Мати здавалася цілком до всього байдужою, і лише тоненький дитячий голосок, що звучав поруч, інколи здатний був вирвати її на якийсь час зі страшного заціпеніння і запалити маленьку іскорку, здавалося, в назавжди згаслих зелених очах...
Дівчинка ж навпаки – була веселою і дуже рухливою і, здавалося, почувалася цілком щасливою на тому світі, в якому вона на цей момент мешкала.
Я ніяк не могла зрозуміти, що ж тут не так, і прагнула триматися якомога спокійніше, аби не злякати своїх дивних гостей.
– Мамо, мамо, ну кажи ж!!! – видно, знову не витримала дівчинка.
На вигляд їй було не більше п'яти-шести років, але головною в цій дивній компанії, мабуть, була саме вона. Жінка ж весь час мовчала.
Я вирішила спробувати «розтопити лід» і якомога лагідніше спитала:
– Скажіть, чи можу я вам чимось допомогти?
Жінка сумно на мене поглянула і нарешті промовила:
– Хіба мені можна допомогти? Я вбила свою дочку!..
У мене мурашки поповзли по шкірі від такого зізнання. Але дівчинку це, мабуть, зовсім не збентежило, і вона спокійно промовила:
– Це неправда, мамо.
– А як же було насправді? — обережно запитала я.
– На нас наїхала страшенно велика машина, а мама була за кермом. Вона думає, що це її провина, що вона не могла мене врятувати, – тоном маленького професора терпляче пояснила дівчинка. – І ось тепер мама не хоче жити навіть тут, а я не можу їй довести, як сильно вона мені потрібна. 
– І що б ти хотіла, щоби зробила я? – запитала я її. 
– Будь ласка, не могла б ти попросити мого тата, аби він перестав маму у всьому звинувачувати? – раптом дуже сумно запитала дівчинка. – Я дуже тут із нею щаслива, а коли ми ходимо поглянути на тата, вона потім надовго стає такою, як зараз.
І тут я зрозуміла, що батько, мабуть, дуже любив цю крихітку і, не в змозі вилити кудись свій біль, у всьому, що сталося, звинувачував її матір.
– Чи хочете ви цього також? – м'яко запитала я в жінки. 
Вона лише сумно кивнула і знову намертво замкнулася у своєму скорботному світі, не пускаючи туди нікого, і маленьку донечку, що так турбувалася про неї, теж.
– Тато добрий, він просто не знає, що ми ще живемо, – тихо сказала дівчинка. – Будь ласка, ти скажи йому…
Напевно, немає нічого страшнішого на світі, ніж відчувати на собі таку провину, яку відчувала вона... Її звали Христина. За життя вона була життєрадісною і дуже щасливою жінкою, і під час загибелі їй було всього лише двадцять шість років. Чоловік її обожнював…
Її маленьку донечку звали Веста, і вона була першим у цій щасливій сім'ї дитям, якого обожнювали всі, а батько просто душі в ній не чув…
Самого ж голову сім'ї звали Артур, і він був такою ж веселою, життєрадісною людиною, якою до смерті була його дружина. І ось тепер ніхто й ніщо не могло йому допомогти знайти хоч якийсь спокій у понівеченій болем душі. І він плекав у собі ненависть до коханої людини, своєї дружини, намагаючись цим захистити своє серце від повного краху.
– Будь ласка, якщо ти підеш до тата, не лякайся його. Він інколи буває дивним, але це коли він «не справжній», – прошепотіла дівчинка. І відчувалося, що їй неприємно було про це говорити.
Я не хотіла запитувати і цим ще більше її засмучувати, тому вирішила, що розберуся сама. 
Я запитала у Вести, хто з них хоче мені показати, де вони жили до своєї загибелі, і чи живе там все ще її батько? Місце, яке вони назвали, мене трохи засмутило, оскільки це було досить-таки далеко від мого дому, і аби дістатися туди, потрібно було чимало часу. Тому так відразу я не могла нічого вигадати і запитала моїх нових знайомих, чи зможуть вони з'явитися знову хоч би за кілька днів? І отримавши ствердну відповідь, «залізно» їм пообіцяла, що обов'язково зустрінуся за цей час з їхнім чоловіком і батьком.
Веста лукаво на мене поглянула і сказала:
– Якщо тато не захоче тебе відразу вислухати, ти скажи йому, що його «лисеня» дуже за ним сумує. Так тато називав мене лише, коли ми були з ним самі, і окрім нього, цього не знає більше ніхто...
Її лукаве личко раптом стало дуже сумним, мабуть, пригадала щось дуже їй дороге, і вона справді стала чимось схожа на маленьке лисеня.
– Добре, якщо він мені не повірить – я йому це скажу, – пообіцяла я.
Фігури, м'яко мерехтячи, зникли. А я все сиділа на своєму стільці, напружено намагаючись зметикувати, як же мені виграти в моїх домашніх хоч би дві-три вільні години, аби мати змогу дотримати слова і відвідати розчарованого життям батька...
У той час «дві-три години» поза домом були для мене досить-таки довгим проміжком часу, за який мені стовідсотково довелося б звітуватися перед бабусею або мамою. А оскільки брехати в мене ніколи не виходило, то треба було терміново вигадати реальний привід для відходу з дому на такий тривалий час. 
Підвести моїх нових гостей я ніяк не могла...
Наступного дня була п'ятниця, і моя бабуся, як завжди, збиралася на ринок, що вона робила майже щотижня, хоча, якщо відверто, великої потреби в цьому не було, оскільки дуже багато фруктів і овочів росло в нашому саду, а іншими продуктами зазвичай були напхом напхані всі найближчі продовольчі магазини. Тому такий щотижневий «похід» на ринок напевно був суто символічним – бабуся інколи любила просто «провітритися», зустрічаючись зі своїми друзями і знайомими, а також принести всім нам з ринку щось «особливо смачненьке» на вихідні.
Я довго крутилася довкола неї, неспроможна нічого придумати, коли бабуся раптом спокійно спитала:
– Ну і що тобі не сидиться, або закортіло щось?..
– Мені піти треба! – зрадівши несподіваній допомозі, випалила я. – Надовго.
– Для інших чи для себе? – примружившись, запитала бабуся.
– Для інших, і мені дуже треба, я слово дала!
Бабуся, як завжди, вивчаюче на мене поглянула (мало хто любив цей її погляд – здавалося, що вона заглядає прямо тобі в душу) і нарешті сказала:
– До обіду щоб була вдома, не пізніше. Цього вистачить?
Я лише кивнула, ледь не підстрибуючи від радості. Не думала, що все обійдеться так легко. Бабуся часто мене насправді дивувала – здавалося, вона завжди знала, коли справа була серйозна, а коли був просто каприз, і якщо могла, завжди мені допомагала. Я була дуже їй вдячна за її віру в мене і мої чудні вчинки. Інколи я навіть була майже впевнена, що вона точно знала, що я робила і куди йшла. Хоча, може, і справді знала, лише я ніколи її про це не запитувала?..
Ми вийшли з будинку разом, неначе я теж збиралася йти з нею на ринок, а за першим же поворотом дружно розійшлися, і кожна вже пішла своєю дорогою і у своїх справах.
Будинок, в якому все ще жив батько маленької Вести, був першим в нас «новому районі» (так називали перші багатоповерхівки) і знаходився від нас приблизно за сорок хвилин швидкої ходьби. Ходити мені подобалося завжди, і це не завдало мені жодних незручностей. Тільки я дуже не любила сам цей новий район, тому що будинки в ньому зводили, як сірникові коробки – всі однакові й безликі. Оскільки це місце тільки-но починало забудовуватися, то в ньому не було жодного дерева чи будь-якої «зелені», і воно було схожим на кам'яно-асфальтовий макет якогось потворного, несправжнього містечка. Усе було холодним і бездушним, і почувалася я там завжди дуже погано – здавалося, мені просто не було чим дихати... 
І ще: знайти номери будинків, навіть за найбільшого бажання, там було майже неможливо. Як, наприклад, у той момент я стояла між будинками № 2 і № 26, і ніяк не могла зрозуміти, як же таке може бути?!. І гадала, де ж мій «зниклий» будинок № 12?.. У цьому не було жодної логіки, і я ніяк не могла зрозуміти, як люди можуть жити в такому хаосі? 
Нарешті з чужою допомогою мені вдалося якось знайти потрібний будинок, і я вже стояла біля зачинених дверей, гадаючи, як же зустріне мене ця зовсім мені не знайома людина?..
Я зустрічала так само багато чужих, невідомих мені людей, і це завжди спочатку вимагало великого нервового напруження. Я ніколи не почувалася комфортно, вриваючись у чиєсь приватне життя, тому кожен такий «похід» завжди видавався мені трішки божевільним. І ще я прекрасно розуміла, як дико це повинно було звучати для тих, хто буквально щойно втратив рідну людину, коли якась маленька дівчинка раптом вривалася в їхнє життя і заявляла, що може допомогти їм поговорити з померлою дружиною, сестрою, сином, матір'ю, батьком… Погодьтеся – це мало б звучати для них цілком і повністю ненормально! І якщо відверто, я досі не можу зрозуміти, чому ці люди слухали мене взагалі?!.
Так і зараз я стояла біля незнайомих дверей, не наважуючись подзвонити і не уявляючи, що мене за ними чекає. Але тут же пригадавши Христину і Весту і подумки вилаявши себе за свою боязкість, я зусиллям волі змусила себе підняти ледь затремтілу руку і натиснути кнопку дзвінка…
За дверима дуже довго ніхто не відповідав. Я вже зібралася було піти, як двері раптом рвучко відчинилися, і на порозі з'явився, мабуть, колись красивий, молодий чоловік. Зараз, на жаль, враження від нього було радше неприємне, тому що він був дуже п'яний. 
Мені стало страшно, і першою думкою було швидше звідти піти. Але поряд зі мною я відчувала бурхливі емоції двох дуже схвильованих істот, які готові були пожертвувати бозна-чим, аби ця п'яна і нещасна, але така рідна і єдина людина нарешті хоч на хвилину їх почула…
– Ну, чого тобі?! – досить агресивно почав він. 
Він був справді дуже п'яний і весь час гойдався з боку на бік, не маючи сил міцно триматися на ногах. І тут лише до мене дійшло, що означали слова Вести, що тато буває «несправжнім»!.. Мабуть, дівчинка бачила його в такому ж стані, і це ніяк не нагадувало їй того її тата, якого вона знала і любила все своє коротеньке життя. Ось тому вона й називала його «несправжнім».
– Будь ласка, не бійся його, – прозвучав у моїй голові її голосок, неначе вона відчула, про що я на ту мить думаю. Це змусило мене зібратися і заговорити.
– Я хотіла б з вами поговорити, – заспокійливо сказала я. – Можна мені увійти?
– Навіщо? – майже зло запитав чоловік.
– Лише, будь ласка, не хвилюйтеся… У мене до вас доручення… Я вам принесла звістку від вашої доньки… Вона тут зі мною, якщо хочете з нею поговорити. 
Я боялася подумати, яку реакцію в цієї вщент п'яної людини викличуть мої слова. І як виявилося – не дуже помилилася…
Він заревів, як поранений звір, і я злякалася, що ось-ось збіжаться всі сусіди і мені доведеться піти, так нічого і не домігшись…
– Не сміти!!!! – бушував розлючений моїми словами батько. – Ти звідки така взялася? Забирайся!..
Я не знала, що йому сказати, як пояснити? Та й чи варто було?.. Адже все одно він майже нічого в цей момент не розумів. Але тоненький голосок знову прошепотів:
– Не бійся, будь ласка. Скажи йому, що я тут. Я багато разів його таким бачила…
– Пробачте мене, Артуре. Так вас звуть? Хочете ви вірити чи ні, але зі мною і справді зараз тут знаходиться ваша донька і вона бачить все, що ви кажете або робите.
Він на секунду втупився на мене майже осмисленим поглядом, і я вже встигла зрадіти, що все мине, як раптом сильні руки підняли мене із землі і поставили по інший бік порогу, швидко зачинивши просто в мене перед носом злощасні двері...
На свій сором, я зовсім розгубилася… Звичайно ж, за весь цей час, що я спілкувалася з померлими, було всяке. Деякі люди злилися вже лише за те, що якесь незнайоме дівча раптом посміло потривожити їх спокій… Деякі просто спочатку не вірили в реальність того, про що я намагалася їм розповісти… А деякі не хотіли говорити взагалі, оскільки я була їм чужою. Всяке було.... Але аби ось так просто виставили за двері – такого не було ніколи. І я знову ж таки, як інколи це зі мною траплялося, відчула себе маленькою і безпорадною дівчинкою, і дуже захотіла, аби якийсь розумний дорослий раптом дав би мені добру пораду, від якої відразу вирішилися б усі проблеми, і все стало б на свої місця.
Але, на жаль, такого «дорослого» поруч не було, і виплутуватися зі всього доводилося мені самій. Отже, примружившись і глибоко зітхнувши, я зібрала свої «тремтячі» емоції в кулак і знову подзвонила у двері… 
Небезпека завжди не така страшна, коли знаєш, як вона виглядає. Ось так і тут – я сказала собі, що маю справу всього лише з п'яною, озлобленою болем людиною, якої я ні за що більше не боятимусь.
Цього разу двері відчинилися набагато швидше. На п'яному обличчі Артура було невимовне здивування. 
– Та невже знову ти?!. – не міг повірити він.
Я дуже боялася, що він знову зачинить двері, і тоді вже в мене не залишиться жодних шансів...
– Тату, татку, не ображай її! Вона піде і тоді вже ніхто нам не допоможе!!! – ледь не плачучи, шептала дівчинка. – Це я, твоє лисеня! Пам'ятаєш, як ти мені обіцяв відвезти мене на чарівну гору?!.. Пам'ятаєш? — Вона «впилася» в мене своїми круглими благальними оченятами, відчайдушно просячи повторити її слова. Я поглянула на її матір – Христина теж кивнула. 
Це ніяк не здавалося мені доброю ідеєю, але вирішувати за них я не мала права, тому що це було їх життя, і це була, найімовірніше, їх остання розмова. 
Я повторила слова малятка, і тут же вжахнулася з виразу обличчя її нещасного батька – здавалося лише, що йому просто в серце завдали глибокого удару ножем. 
Я намагалася з ним говорити, намагалася якось заспокоїти, але він був у нестямі і нічого не чув. 
– Будь ласка, увійди всередину! – прошепотіло малятко.
Якось протиснувшись мимо нього у дверний отвір, я увійшла... У квартирі стояв задушливий запах алкоголю і чогось іще, що я ніяк не могла визначити. 
Колись давно це, мабуть, була дуже приємна й затишна квартира, одна з тих, які ми називали щасливими. Але тепер то був справжній «нічний жах», з якого її власник, напевне, не в змозі був вибратися сам...
Якісь уламки порцеляни валялися на підлозі, перемішавшись із розірваними фотографіями, одягом і ще з бозна-чим. Вікна були затягнуті фіранками, від чого в квартирі стояла напівтемрява. Звичайно ж, таке «буття» могло насправді навіяти лише смертельну тугу, що інколи спричиняє самогубство...
Мабуть, у Христини з'явилися схожі думки, тому що вона раптом вперше мене попросила:
– Будь ласка, зроби що-небудь!
Я їй тут же відповіла: «Звичайно!» А сама собі подумала: «Якщо б я лише знала – що!!!». Але треба було діяти, і я вирішила, що пробуватиму доти, поки чогось та не доможуся – або він мене нарешті почує, або (у гіршому разі) знову виставить за двері. 
– То ви говоритимете чи ні? – навмисно зло запитала я. – У мене немає часу на вас, і я тут лише тому, що зі мною ваша донька!
Чоловік раптом гепнувся в крісло і, охопивши голову руками, заридав... Це тривало досить довго, і видно було, що він, як більшість чоловіків, зовсім не вмів плакати. Його сльози були скупими і важкими, і давалися вони йому, мабуть, дуже нелегко. Тут лише я вперше насправді зрозуміла, що означає вираз «чоловічі сльози»…
Я сіла на краєчок якоїсь тумбочки і розгублено спостерігала цей потік чужих сліз, зовсім не уявляючи, що ж робити далі?..
– Мамо, мамусю, а чому тут такі страховиська гуляють? – тихо спитав наляканий голосок.
І лише тут я помітила дуже дивних істот, які буквально «купами» вилися довкола п'яного Артура... 
У мене заворушилося волосся – це були справжнісінькі «монстри» з дитячих казок, лише тут вони чомусь здавалися навіть дуже і дуже реальними. Вони були схожі на випущених із глека злих духів, які якимсь чином зуміли «прикріплятися» прямо до грудей бідної людини і, висячи на Артурові гронами, з превеликою насолодою «пожирали» його майже вичерпану життєву силу…
Я відчувала, що Веста перелякана до нестями, але щосили намагається цього не показати. Бідолаха з жахом спостерігала, як ці страшні «монстри» із задоволенням і безжалісно «їли» її любого тата просто в неї на очах. Я ніяк не могла зметикувати, що ж робити, але знала, що треба діяти швидко. Нашвидку зогледівшись довкола і не знайшовши нічого кращого, я схопила купу брудних тарілок і щосили шпурнула на підлогу. Артур від несподіванки підстрибнув у кріслі і втупився на мене недоумкуватими очима.
– Нічого розкисати! – закричала я. – Погляньте, яких «друзів» ви привели до себе в дім!
Я не була впевнена, чи побачить він те саме, що бачили ми, але це була моя єдина надія якось його «прочуняти» і таким чином змусити хоч зовсім трохи протверезити. 
По тому, як його очі раптом полізли на лоба, виявилося – побачив… Нажахано сахнувшись у куток, він не міг відвести погляду від своїх «симпатичних» гостей і, не в змозі вимовити ні слова, лише показував на них тремтячою рукою. Його ледь трясло, і я зрозуміла, що якщо нічого не зробити, в бідної людини почнеться справжній нервовий напад.
Я спробувала подумки звернутися до цих дивних монстроподібних істот, але нічого путнього з цього не вийшло; вони лише зловісно «гарчали», відмахуючись від мене своїми пазуристими лапами, і, не обертаючись, поцілили мені просто в груди дуже болючий енергетичний удар. І тут же один із них «відклеївся» від Артура і, пригледівши, як він думав, найлегшу здобич, стрибнув просто на Весту… Дівчинка від несподіванки дико завищала, але – треба віддати належне її хоробрості – тут же почала відбиватися що було сил. Вони обоє – і він, і вона – були такими ж безтілесними сутностями, тому прекрасно один одного «розуміли» і могли вільно завдавати один одному енергетичних ударів. І треба було бачити, з яким азартом це безстрашне малятко кинулося в бій!.. Від бідного зіщуленого «монстра» лише іскри сипалися від її бурхливих ударів, а ми троє спостерігачів, на свій сором, так остовпіли, що не відразу зреагували, аби хоч би якось їй допомогти. І якраз у той самий момент Веста стала схожа на повністю вичавлену золотисту грудку і, ставши зовсім прозорою, кудись зникла. Я зрозуміла, що вона віддала всі свої дитячі силоньки, намагаючись захиститися, і ось тепер їх не вистачило, аби просто витримувати з нами контакт. Христина розгублено озиралася довкола – мабуть, її донька не мала звички так просто зникати, залишаючи її саму. Я теж огляділася довкола і тут… побачила найбільш вражене обличчя, яке будь-коли бачила у своєму житті і тоді, і всі подальші довгі роки... Артур стояв справді шокований і дивився просто на свою дружину!.. Мабуть, дуже велика доза алкоголю, величезний стрес і всі подальші емоції на якусь мить відчинили «двері» між нашими різними світами, і він побачив свою померлу Христину, таку ж красиву і таку ж «справжню», якою він знав її завжди… Жодними словами неможливо було б описати виразу їх очей!.. Вони не говорили, хоча, як я зрозуміла, Артур, найімовірніше, міг її чути. Думаю, в той момент він просто не міг говорити, але в його очах було все – і дикий біль, що душив його стільки часу; і безмежне щастя, яке оглушило його своєю несподіваністю; і благання, і ще стільки всього, що не знайшлося б жодних слів, аби спробувати все це розповісти!..
Він простягнув до неї руки, ще не розуміючи, що вже ніколи не зможе її на цьому світі обійняти, та і навряд чи він на ту мить розумів щось взагалі... Він просто знову її бачив, що само по собі вже було досить неймовірно!.. А все інше не мало зараз для нього жодного значення... Але тут з'явилася Веста. Вона здивовано втупилася на батька і, раптом усе зрозумівши, несамовито закричала:
– Тату! Татусю…Татку!!! – і кинулася йому на шию. Точніше – спробувала кинутися. Тому що вона, так само, як і її мати, вже не могла фізично стикатися з ним на цьому світі.
– Лисеня… малятко моє… радосте моя… – повторював, усе ще ловлячи порожнечу, батько. — Не відходь лише, будь ласка, не відходь!... 
Він буквально «захлинався» дуже сильними для його зболеного серця емоціями. І тут я злякалася, що це неочікуване, майже нелюдське щастя може його попросту вбити... Але ситуацію (дуже вчасно!) розрядили всіма забуті, хоча самі вони не забули нікого, шиплячі осатанілі «монстри»… На свій сором, «загіпнотизована» красою зустрічі, я геть-чисто про них забула!.. Тепер же, змінивши свою «тактику» і не нападаючи більше на батька, їм видалося зручнішим вгамувати свій вічний «голод» і насититися життєвою силою дитини – маленької Вести… Артур панікуючи розмахував руками, намагаючись захистити свою доньку, але, звичайно, не міг нікому зашкодити. Ситуація повністю виходила з-під контролю і дуже швидко починала набувати вельми небажаних для мене обертів. Треба було щонайшвидше позбавитися від усього цього ікласто-пазуристо-шиплячого остраху, та ще й так, щоб він не зміг більше повернутися до цієї бідної людини вже ніколи...
– Думай, думай, думай!.. — мало не вголос кричала я собі. 
І раптом, як у яскравому спалаху, я дуже чітко побачила «картинку» свого тіла, що світилося сліпучим зеленим кольором, і своїх старих «зоряних друзів», які, посміхаючись, показували на це зелене світло... Мабуть, якимось чином моєму «панікуючому» мозку вдалося їх звідкись закликати, і тепер вони намагалися мені по-своєму «підказати», що я повинна робити. Довго не думаючи, я заплющила очі і спробувала зосередитися, намагаючись подумки закликати давно забуте відчуття… І буквально за частку секунди вся «спалахнула» тим самим дивовижно яскравим зеленим світлом, яке щойно бачила на показаній друзями «картинці». Моє тіло сяяло так сильно, що освітлювало майже всю кімнату, разом із мерзенними істотами, які кишіли в ній. Я не була впевнена, що робити далі, але відчувала, що повинна скерувати це «світло» (або точніше, енергію) на всіх тих «потвор», що звивалися, аби якнайшвидше змусити їх зникнути з нашого поля зору, а також і без них досить складного життя Артура. Кімната спалахнула зеленим, і я відчула, як із моїх долонь вирвався дуже «густий» зелений промінь і попрямував просто в ціль… Тут же почувся дикий виск, що перейшов у справжнє «потойбічне» виття… Я майже вже встигла зрадіти, що нарешті буде все добре і вони просто зараз зникнуть назавжди, але, як виявилось, до «щасливого кінця» поки що було трішки далеченько… Істоти судомно чіплялися кігтями і лапами за «тата», який далі розмахував руками, і малятка, що відбивалося від них, і поки вочевидь не збиралися здаватися. Я зрозуміла, що другої «атаки» Веста вже не витримає і тим самим втратить свій єдиний шанс востаннє поговорити з батьком. А ось цього вже я допустити ніяк не могла. Тоді я ще раз зібралася і що було сил «шпурнула» зелені промені тепер вже на всіх «монстрів» одночасно. Щось дзвінко клацнуло… і настала повна тиша. 
Нарешті всі монстроподібні страховиська кудись зникли, і ми могли дозволити собі вільно зітхнути...
Це була моя перша, зовсім ще «дитяча» війна із справжніми нижньоастральними істотами. І не можу сказати, що вона була дуже приємною або що я зовсім не злякалася. Це тепер, коли ми живемо в буквально «заваленому» комп'ютерними іграми двадцять першому столітті, ми до всього звикли і майже повністю перестали дивуватися якимось жахам… І навіть маленькі діти, цілком освоївшись у світі вампірів, перевертнів, убивць і насильників, точнісінько так само у захваті вбивають, ріжуть, пожирають і стріляють, усього лише для того, щоб «пройти на наступний рівень» якоїсь їм улюбленої комп'ютерної гри… І напевно, з'явися в них на той момент у кімнаті який-небудь справжній страшний монстр – вони навіть і не подумали б злякатися, а не замислюючись, спокійно звалили б усе на так добре знайомі їм спецефекти, голографію, переміщення в часі тощо, попри те, що того ж самого «переміщення в часі» або інших улюблених ними «ефектів» ще нікому з них у реальності поки що не вдалося пережити. 
І ті самі діти гордо почуваються «безстрашними героями» своїх улюблених, жорстоких ігор, хоча навряд чи б ці герої б так само «героїчно» повелися, побачивши в реальності будь-якого ЖИВОГО нижньоастрального монстра… 
Але повернімося в нашу, тепер уже «очищену» від всього пазуристо-ікластого бруду, кімнату…
Помалу я отямилася і знову вже могла спілкуватися зі своїми новими знайомими.
Артур сидів, кам'яніючи у своєму кріслі, і тепер вже вражено дивився на мене. 
Весь алкоголь із нього за цей час вивітрився, і тепер на мене дивився дуже приємний, але шалено нещасний молодий чоловік.
– Хто ти?.. Ти теж ангел? – дуже тихо запитав він.
Це питання (лише без «теж») при зустрічах із душами мені задавали дуже часто, і я вже звикла на нього не реагувати, хоча спочатку, зізнатися чесно, воно досить довго продовжувало мене дуже бентежити.
Мене це чимось насторожило.
– Чому – «теж»?– спантеличено запитала я. 
– До мене приходив хтось, хто називав себе «ангелом», але я знаю, що це була не ти, – сумно відповів Артур.
Тут мене осяяла дуже неприємна здогадка...
– А вам не гіршало після того, як цей «ангел» приходив? – вже зрозумівши, в чому річ, запитала я.
– Звідки знаєш?.. – дуже здивувався він. 
– Це був не ангел, а радше навпаки. Вас просто використовували, але я не можу вам цього правильно пояснити, тому що не знаю поки сама. Я просто відчуваю, коли це стається. Вам треба бути дуже обережним, – лише й змогла тоді сказати йому я. 
– Це чимось схоже на те, що я бачив сьогодні? – задумливо запитав Артур.
– В якомусь сенсі так, – відповіла я. 
Було видно, що він дуже сильно намагається щось для себе зрозуміти. Але, на жаль, я тоді не могла до ладу йому щось пояснити, оскільки сама була лише маленькою дівчинкою, яка прагнула своїми силами «докопатися» до якоїсь суті, керуючись у своїх «пошуках» тільки своїм «особливим талантом», мені самій ще не зовсім зрозумілим... 
Артур був, мабуть, сильною людиною і, навіть не розуміючи того, що відбувається, він це просто приймав. Але якою б сильною не була ця змучена болем людина, було видно, що рідні oбрази його любої доньки і дружини, які знову сховалися від нього, примушували його знову нестерпно та глибоко страждати... І треба було мати кам'яне серце, аби спокійно спостерігати, як він озирається довкола очима розгубленої дитини, прагнучи хоч на коротку мить ще раз «повернути» свою кохану дружину Христину і своє хоробре, любе «лисеня» – Весту. Але на жаль, його мозок, що, мабуть, не витримав такого величезного для нього навантаження, намертво замкнувся від світу доньки і дружини, більше вже не даючи змоги з ними зіткнутися навіть у найкоротшій рятівній миті…
Артур не благав про допомогу і не обурювався... На моє величезне полегшення, він із дивовижним спокоєм і вдячністю приймав решту того, що життя ще могло йому сьогодні подарувати. Мабуть, дуже бурхливий «шквал» як позитивних, так і негативних емоцій повністю спустошив його бідне, змордоване серце, і тепер він лише з надією чекав, що ж ще я зможу йому запропонувати…
Вони говорили довго, змушуючи плакати навіть мене, хоча я вже начебто звикла до такого, якщо, звичайно, до цього можна звикнути взагалі...
Десь за годину я вже почувалася, як вичавлений лимон, і почала трішки хвилюватися, думаючи про повернення додому, але все ніяк не наважувалася перервати цієї, хоч тепер уже й щасливішої, але, на жаль, їх останньої зустрічі. Дуже багато з тих, кому я намагалася допомогти, благали мене прийти знову, але я, скріпивши серце, категорично в цьому відмовляла. І не тому, що мені їх не було шкода, а лише тому, що їх було багато, а я, на жаль, була одна… І в мене ще було якесь власне життя, яке я дуже любила і яке завжди мріяла якомога повніше й цікавіше прожити.
Тому, як би мені не було шкода, я завжди віддавала себе кожній людині тільки на одну-єдину зустріч, аби вона мала змогу змінити (або хоч спробувати) те, на що, зазвичай, у неї вже ніколи не могло бути жодної надії… Я вважала це чесним підходом для себе і для них. І лише один-єдиний раз я переступила свої «залізні» правила і зустрічалася зі своєю гостею кілька разів, тому що відмовити їй було просто не сила…
25. Стелла
Як можна зрозуміти або пояснити те, чого ми ніколи не чули і ніколи не знали?.. Але люди це роблять постійно, навіть не замислюючись про те, що, можливо, вони не мають рації або що всі решта просто не потребують ні їх думки, ні пояснень... Так пам'ятаю, коли я один-єдиний раз спробувала розповісти одній «розумній людині» про дивну дівчинку зі світлим ім'ям  Стелла, той тут же почав, з «висоти свого польоту», дуже поблажливо мені пояснювати, що ж «насправді» я відчувала і що «насправді» сталося.... 
Це була дивна історія, і мені вперше дуже захотілося нею щиро з кимсь поділитися, але після цього безпрецедентного за своєю дурістю випадку я вже ніколи не повторювала такої помилки і не ділилася своїми думками або пригодами ні з ким, окрім мого батька, хоча це було вже дещо пізніше. Тоді ж я твердо для себе вирішила, що ніколи більше не допущу, аби хтось так грубо ранив мою душу, яку я зазвичай тримала «розхристану» для всіх, хто міг цього потребувати... і яка зараз отримала глибоку тріщину лише через те, що якась недалека людина захотіла безглуздо блиснути своїми «знаннями» перед наївним дев'ятирічним дитям.
Найбільш приголомшливим було те, що людина ця була начебто «освіченим» професором університету, який приїхав до нас до школи на зустріч на запрошення хлопців, і я подумала, що вже він сприйме все правильно, саме так, як воно насправді й має бути. Але як виявилось, не завжди вчений ступінь міг дати справжній рівень розуміння, не кажучи вже про його черству і байдужу душу... Хоча, як казав один чудовий письменник, «навіть невеликим розумом можна блищати, якщо ретельно натерти його до книг». Ось цей професор, мабуть, і натирав....
Але ця історія не про нього, а про когось досить гідного і світлого, аби про нього захотілося розповісти.
Якось восени рано-вранці я гуляла в сусідньому лісі і, зібравши букет останніх осінніх квітів, як завжди, зайшла на кладовище, аби покласти їх на дідову могилу. 
Наше кладовище було дуже красивим (якщо, звісно, так можна висловитися, розповідаючи про таке сумне місце?). Воно знаходилося (і досі знаходиться) просто в лісі, на дивовижно світлій, щільно оточеній могутніми старими деревами галявині і було схоже на тиху зелену гавань, в якій кожен міг знайти спокій, якщо доля раптом з тієї чи іншої причини несподівано обривала його крихку життєву нитку. Це кладовище називалося «новим», оскільки воно було тільки-но відкрите, і мій дідусь був всього лише третьою людиною, яку встигли там поховати. Тому й на справжнє кладовище воно поки що не дуже було схожим...
Я увійшла до воріт і привіталася з маленькою худенькою бабусею, яка там сиділа сама і дуже відчужено про щось думала. 
День був приємним, сонячним і теплим, хоча надворі вже досить впевнено володарювала осінь. Легкий вітерець шарудів в останньому листі, що залишилося, і розносив довкола соковитий запах меду, грибів і розігрітої останніми сонячними променями землі... Як і повинно було бути, в цьому мирному місці Вічного Спокою панувала добра, глибока, «золота» тиша…
Як завжди, я сіла біля дідуся на лавочку і почала розповідати йому всі свої останні новини. Я знала, що це безглуздо і що він, навіть за мого найбільшого на те бажання, жодним чином мене почути не міг (тому що його сутність із дня його смерті жила в мені), але мені так сильно і постійно його не вистачало, що я дозволяла собі цю крихітну, безневинну ілюзію, аби хоч на якусь коротку мить повернути той дивний зв'язок, який я досі мала лише з ним одним. 
Ось так тихо-мирно «розмовляючи» з дідусем, я зовсім не помітила, як та сама мініатюрна бабуся підійшла до мене і сіла поряд на невеликий пеньок. Як довго вона зі мною так просиділа – не знаю. Але коли я повернулася в «нормальну реальність», то побачила  променисті, зовсім не старечі блакитні очі, які лагідно дивилися на мене і ніби запитували, чи не потрібна мені якась допомога…
– Ой, пробачте мені, бабусю, я і не помітила, коли ви підійшли! – дуже зніяковівши, сказала я.
Зазвичай до мене важко було підійди непоміченим – завжди спрацьовувало якесь внутрішнє відчуття самозахисту. Але від цієї теплої, любої старенької виходило таке безмежне добро, що, мабуть, усі мої «захисні інстинкти» загальмувалися… 
– Ось розмовляю з дідусем, – збентежено промовила я.
– А ти не соромся, люба, – похитала головою старенька, – в тебе душа-дарувальниця, це щастя велике й рідкісне. Не соромся.
Я пильно дивилася на цю щупленьку і дуже незвичайну бабусю, зовсім не розуміючи, про що вона каже, але чомусь відчуваючи абсолютну і повну до неї довіру. Вона підсіла поруч, лагідно обійняла мене своєю по-старечому сухою, але дуже теплою рукою і несподівано дуже ясно посміхнулася:
– Ти не хвилюйся, люба, все буде гаразд. Лише не квапся отримати на все відповіді… для тебе це ще дуже рано, бо, для того щоб отримати відповіді, спершу ти повинна задати правильні запитання… А вони поки в тебе ще не визріли...
Лише через багато років мені вдалося зрозуміти, що насправді хотіла сказати ця дивна мудра старенька. Але тоді я лише дуже уважно її слухала, прагнучи запам'ятати кожне слово, аби пізніше ще не раз «прокрутити» у своїй пам'яті все незрозуміле (але як я відчувала – дуже для мене важливе), і спробувати вловити хоча б дрібку того, що могло б мені допомогти в моєму вічному «пошуку»…
– Дуже важкий вантаж взяла на себе – підломишся, – спокійно продовжувала старенька, і я зрозуміла, що вона має на увазі мої контакти з померлими. – Не всі люди цього варті, люба, деякі повинні платити за свої вчинки, інакше безпричинно почнуть вважати, що вони вже гідні прощення, і тоді твоє добро завдасть тільки зла... Запам'ятай моя дівчинко, добро завжди має бути РОЗУМНИМ. Інакше воно вже і не добро зовсім, а просто відгомін твого серця чи бажання, яке зовсім не обов'язково збігається з тим, ким насправді є обдарована тобою людина. 
Мені стало раптом ніяково… Здавалося, це вже говорила не проста люба старенька, а якась дуже мудра і добра відунка, кожне слово якої буквально закарбовувалося в моєму мозку. Вона наче обережно вела мене «правильною» стежинкою, аби мені, ще маленькій і дурненькій, не випало дуже часто «спотикатися», здійснюючи свої, можливо не завжди дуже правильні, «м'якосерді подвиги»… 
Раптом промайнула панічна думка – а що коли просто зараз вона візьме і зникне?!.. Адже мені так хотілося, аби вона якомога більше зі мною поділилася і якомога більше чомусь навчила!
Але я розуміла, що якраз це було б із мого боку саме тим «отриманням чогось задарма», про яке вона щойно мене застерігала. Тому я спробувала опанувати себе, заглушивши, наскільки могла, свої бурхливі емоції і по-дитячому кинулася чесно «обстоювати» свою правоту…
– А якщо ці люди просто зробили помилки? – не здавалася я. – Адже кожен рано чи пізно здійснює помилку і має повне право в ній розкаятися.
Старенька сумно на мене поглянула і, похитавши сивою головою, тихо сказала:
– Помилка від помилки різниться, люба. Не кожна помилка виправляється всього лише тугою і болем або ще гірше – просто словами. І не кожен охочий розкаятися повинен отримати на це свій шанс, тому нічого, що приходить задарма, через свою велику дурість людина не цінує. І все, що дарується їй безкоштовно, не вимагає від неї зусиль. Тому, хто помилився, дуже легко розкаятися, але неймовірно важко насправді змінитися. Адже ти не даси шанс злочинцеві тільки тому, що тобі раптом стало його шкода? Адже кожен, хто образив, поранив або зрадив своїх коханих, вже на якусь, хоча й нікчемну часточку, в душі злочинець. Тому «даруй» обережно, дівчинко…
Я сиділа дуже тихо, глибоко замислившись над тим, чим щойно поділилася зі мною ця чудова стара жінка. Лише я поки що ніяк не могла зі всією її мудрістю погодитися. У мені, як і в кожній безневинній дитині, ще дуже сильною була непохитна віра в добро, і слова незвичайної старенької тоді здавалися мені занадто жорсткими і не зовсім справедливими. Але це було тоді...
Неначе вловивши хід моїх по-дитячому «обурених» думок, вона лагідно погладила моє волосся і тихо сказала:
– Ось це я і мала на увазі, коли сказала, що ти ще не дозріла для правильних запитань. Не хвилюйся, люба, це дуже скоро прийде, навіть, може, швидше, ніж ти зараз думаєш...
Тут я ненароком заглянула їй в очі, і мене буквально залихоманило... Це були зовсім дивовижні, насправді бездонні, всезнаючі очі людини, яка повинна була прожити на Землі принаймі тисячу років!.. Я ніколи не бачила таких очей!
Вона, мабуть, помітила моє збентеження і заспокійливо прошепотіла:
– Життя не зовсім таке, як ти думаєш, малятко. Але ти зрозумієш це пізніше, коли почнеш його правильно сприймати. Твоя доля дивна... важка і дуже світла, виткана із зірок… Багато чужих доль у твоїх руках. Бережи себе, дівчинко…
Я знову не зрозуміла, що все це означало, але не встигла нічого більше запитати, оскільки, на мій превеликий жаль, старенька раптом зникла… а замість неї з'явилося приголомшливе за своєї красою видовище – ніби відчинилися дивні прозорі двері і з'явилося залите сонячним світлом чудове місто, немов усе вирізане з суцільного кришталю... Воно все іскрилося й виблискувало кольоровими веселками, переливалося мерехтливими гранями неймовірних палаців чи якихось дивних, ні на що не схожих будівель – і було дивовижним втіленням чиєїсь божевільної мрії… А там, на прозорій сходинці різьбленого ґанку, сидів маленький чоловічок, як я потім розгледіла – дуже крихітна й серйозна рудоволоса дівчинка, яка привітно махала мені рукою. І мені раптом дуже захотілося до неї підійти. Я подумала, що це, певно, знову якась «інша» реальність і найімовірніше, як це вже бувало раніше, ніхто і нічого мені знову не пояснить. Але дівчинка посміхнулася і заперечливо похитала головою.
Зблизька вона виявилася зовсім «крихіткою», якій від сили можна було дати щонайбільше п'ять років.
– Здрастуй! – весело посміхнувшись, сказала вона. – Я Стелла. Тобі подобається мій світ?..
– Здрастуй, Стелло! – обережно відповіла я. – Тут справді дуже красиво. А чому ти називаєш його своїм?
– А тому, що я його створила! – ще веселіше прощебетала дівчинка.
Я остовпіло відкрила рота, але ніяк не могла нічого сказати... Я відчувала, що вона каже правду, але навіть уявити собі не могла, як таке можна створити, тим більше, кажучи про це так безтурботно і легко...
– Бабусі теж подобається, – задоволено сказала дівчинка. 
І я зрозуміла, що «бабусею» вона називає ту саму незвичайну стареньку, з якою я щойно так любо розмовляла і яка, як і її не менш незвичайна онука, справді шокувала мене. 
– Ти тут зовсім сама? – запитала я.
– Коли як… – посмутніла дівчинка. 
– А чому ти не покличеш своїх друзів? 
– У мене їх немає, – вже зовсім сумно прошепотіло малятко.
Я не знала, що сказати, боячись ще більше засмутити цю дивну, самотню і таку милу істоту.
– Ти хочеш поглянути щось іще? – ніби оговтавшись від сумних думок, запитала вона.
Я лише кивнула у відповідь, вирішивши залишити вести розмову їй, оскільки не знала, що ще могло б її засмутити, і зовсім не хотіла цього пробувати.
– Дивися, це було вчора, – вже веселіше сказала Стелла. 
І світ перевернувся з ніг на голову. Кришталеве місто зникло, а замість нього палахкотів яскравими фарбами якийсь «південний» пейзаж. У мене від здивування перехопило горло.
– І це теж ти?.. – обережно запитала я.
Вона гордо кивнула своєю кучерявою рудою голівкою. Було дуже потішно за нею спостерігати, оскільки дівчинка насправді серйозно гордилася тим, що їй вдалося створити. Та й хто не гордився б?!. Вона була зовсім крихіткою, яка, сміючись, мимохідь, створювала собі нові неймовірні світи, а обридлі тут же замінювала іншими, як рукавички... Направду, було від чого прийти в шок. Я прагнула зрозуміти, що ж тут таке відбувається?.. Стелла вочевидь була мертва, і зі мною весь цей час спілкувалася її сутність. Але де ми знаходилися і як вона створювала ці свої «світи», поки було для мене цілковитою загадкою.
– То хіба тобі щось незрозуміло? – здивувалася дівчинка.
– Кажучи чесно – ще й як! – відверто вигукнула я.
– Але ти ж можеш набагато більше, – ще сильніше здивувалося малятко.
– Більше?.. – вражено запитала я.
Вона кивнула, смішно нахиливши набік свою руду голівку.
– Хто ж тобі все це показав? – обережно, боячись чимось її ненавмисно образити, запитала я.
– Звичайно ж, бабуся, – неначе щось само собою зрозуміле, сказала вона. – Я була спочатку дуже сумною і самотньою, і бабусі було мене дуже шкода. Ось вона і показала мені, як це робиться.
І тут я нарешті зрозуміла, що це і справді був її світ, створений лише силою її думки. Ця дівчинка навіть не розуміла, яким скарбом вона була! А ось бабуся, я гадаю, якраз розуміла це дуже навіть добре...
Як виявилось, Стелла кілька місяців тому загинула в автокатастрофі, в якій загинула також уся її сім'я. Залишилася лише бабуся, для якої на той раз просто не виявилося в машині місця... І яка ледь не з'їхала з глузду, дізнавшись про свою страшну, невиправну біду. Але що було найдивніше, Стелла не потрапила, як усі, на ті самі рівні, в яких знаходилася її сім'я. Її тіло володіло високою сутністю, яка після смерті пішла на найвищі рівні Землі. Таким чином дівчинка залишилася зовсім сама, оскільки її мама, тато і старший брат, мабуть, були звичайнісінькими ординарними людьми, що не вирізнялися якимись особливими талантами.
– А чому ти не знайдеш когось тут, де ти тепер живеш? – знову обережно запитала я.
– Я знайшла. Але вони всі якісь старі та серйозні… не такі, як ти і я, – задумливо прошепотіла дівчинка.
Раптом вона несподівано весело посміхнулася, і її миле личко тут же засяяло яскравим світлим сонечком. 
– А хочеш, я покажу тобі, як це робити? 
Я лише кивнула, погоджуючись і дуже боячись, що вона передумає. Але дівчинка вочевидь не збиралася нічого «передумувати», навпаки – вона була дуже рада, знайшовши когось, хто був майже її ровесником, і тепер, якщо я щось розуміла, не збиралася так легко мене відпускати... Ця «перспектива» мене повністю влаштовувала, і я приготувалася уважно слухати про її неймовірні чудеса... 
– Тут усе набагато легше, ніж на Землі, — щебетала дуже задоволена наданою увагою Стелла, – ти повинна всього лише забути про той «рівень», на якому ти поки живеш (!), і зосередитися на тому, що ти хочеш побачити. Спробуй дуже точно уявити, і воно прийде. 
Я спробувала абстрагуватися від усіх сторонніх думок – не вийшло. Це завжди давалося мені чомусь нелегко.
Потім, нарешті, все кудись зникло, і я залишилася висіти в повній порожнечі. З'явилося відчуття Повного Спокою, такого багатого на свою повноту, якого неможливо було відчути на Землі... Потім порожнеча почала наповнюватися виблискуючим усіма барвами веселки туманом, який дедалі більше ущільнювався, стаючи схожим на блискучий і дуже щільний клубок зірок… Плавно й повільно цей «клубок» став розплітатися і зростати, поки не став схожим на приголомшливу за своєю красою гігантську виблискуючу спіраль, кінець якої «розпилявся» тисячами зірок і йшов кудись у невидиму далечінь… Я остовпіло дивилася на цю казкову неземну красу, прагнучи зрозуміти, яким чином і звідки вона взялася?.. Мені навіть на думку не спадало, що створила це в своїй уяві справді я. І ще я ніяк не могла відчепитися від дуже дивного відчуття, що саме ЦЕ і є мій справжній дім…
– Що-о це?.. – очманіло пошепки запитав тоненький голосок.
Стелла «заморожено» стояла в остовпінні, не в змозі зробити хоч би щонайменший рух і округленими, як великі блюдця, очима спостерігала цю неймовірну красу, що несподівано звідкись звалилася...
Раптом повітря довкола сильно заколивалося, і просто перед нами виникла осяйна істота. Вона була дуже схожа на мого старого «коронованого» зоряного друга, але це вочевидь був хтось інший. Відійшовши від шоку і розглянувши його уважніше, я зрозуміла, що він взагалі не був схожий на моїх старих друзів. Просто перше враження «зафіксувало» такий самий обруч на чолі і схожу міць, але в іншому нічого спільного між ними не було. Усі «гості», які досі приходили до мене, були високими, а ця істота була дуже високою, ймовірно десь близько п'яти метрів. Його дивний виблискуючий одяг (якщо його можна було б так назвати) весь час розвівався, розсипаючи за собою іскристі кришталеві хвости, хоча щонайменшого вітерцю довкола не відчувалося. Довге, срібне волосся сяяло дивним місячним ореолом, створюючи враження «вічного холоду» довкола його голови… А очі були такими, в які краще ніколи б не випало дивитися!.. До того, як я їх побачила, навіть у найсміливішій фантазії неможливо було уявити схожих очей!.. Вони були неймовірно яскравого рожевого кольору й іскрилися тисячею діамантових зірочок, які наче займалися щоразу, коли він на когось дивився. Це було досить незвично і до нестями красиво…
Від нього віяло загадковим далеким Космосом і чимось іще, чого мій маленький дитячий мозок тоді ще не в змозі був осягнути...
Істота підняла розгорнуту до нас долонею руку і подумки сказала:
– Я – Елей. Ти не готова приходити – повернися…
Звичайно, мене відразу ж страшенно зацікавило – хто це, і дуже захотілося якимось чином хоч на короткий час його втримати.
– Не готова до чого? – якомога спокійніше спитала я.
– Повернутися додому, – відповів він. 
Від нього виходила (як мені тоді здавалося) неймовірна міць і водночас якесь дивне глибоке тепло самотності. Хотілося, аби він ніколи не пішов, і раптом стало так сумно, що на очі навернулися сльози… 
– Ти повернешся, – неначе відповідаючи на мої сумні думки, промовив він, – тільки це буде ще не швидко. А тепер іди.
Сяяння довкола нього стало яскравішим... і на мій превеликий жаль, він зник…
Виблискуюча величезна «спіраль» ще деякий час продовжувала сяяти, а потім почала розсипатися і повністю розтанула, залишаючи по собі лише глибоку ніч.
Стелла нарешті «отямилася» від шоку, і все довкола тут же засяяло веселим світлом, оточуючи нас химерними кольорами і різнобарвними птахами, яких її вражаюча уява поспішила швидше створити, мабуть, бажаючи щонайшвидше звільнитися від гнітючого враження вічності, що звалилася на нас.
– Ти думаєш, це я?.. – все ще не в змозі повірити в те, що сталося, вражено прошепотіла я.
– Звичайно! — вже знову веселим голоском прощебетало малятко. – Це те, що ти хотіла, так? Воно таке величезне і страшне, хоч і дуже красиве. Я б ні за що не залишилася там жити! – з цілковитою впевненістю заявила вона.
А я не могла забути тієї неймовірно-величезної і такої привабливо-величавої краси, яка, тепер я знала точно, навіки стане моєю мрією, і бажання колись туди повернутися переслідуватиме мене довгі-довгі роки, поки, одного прекрасного дня, я не знайду нарешті мій справжній, втрачений ДІМ…
– Чому ти сумуєш? У тебе так чудово вийшло! – здивовано вигукнула Стелла. – Хочеш, я покажу тобі щось іще?
Вона змовницьки зморщила носик, від чого стала схожа на милу, смішну маленьку мавпочку. 
І знову все перекинулося догори ногами, «приземливши» нас на якомусь божевільно-яскравому «папужковому» світі… в якому дико кричали тисячі птахів і від цієї ненормальної какофонії запаморочилась голова.
– Ой! – дзвінко засміялася Стелла. – Не так! 
І відразу настала приємна тиша... Ми ще довго «пустували» разом, тепер уже почергово створюючи смішні, веселі, казкові світи, що й справді виявилося зовсім нескладно. Я ніяк не могла відірватися від усієї цієї неземної краси і від кришталево-чистої дивовижної дівчинки Стелли, яка несла в собі тепле та радісне світло, і з якою щиро хотілося залишитися поруч назавжди… 
Але реальне життя, на жаль, кликало назад «спуститися на Землю», і мені довелося прощатися, не знаючи, чи вдасться колись хоч на якусь мить її знову побачити.
Стелла дивилася своїми великими круглими очима, неначе хотіла і не сміла щось запитати... Тут я вирішила їй допомогти:
– Ти хочеш, щоби я прийшла ще? – з прихованою надією запитала я.
Її смішне личко знову засяяло всіма відтінками радості.
– А ти справді прийдеш?! – щасливо запищала вона.
– Справді прийду… – твердо пообіцяла я.
26. Стелла-2. Гарольд
Минали дні, тижні, а я, завантажена «по самі вуха» щоденними клопотами, все ще ніяк не могла знайти вільного часу, аби відвідати свою любу маленьку подружку. Думала я про неї майже щодня і сама собі присягалася, що завтра вже напевне знайду час, аби хоч кілька годин «відвести душу» з цим дивним світлим чоловічком... А також ще одна, дуже дивна думка ніяк не давала мені спокою – дуже хотілося познайомити бабусю Стелли зі своєю, не менш цікавою і незвичайною бабусею... З якоїсь нез'ясовної причини я була впевнена, що обидві ці чудові жінки вже точно знайшли б, про що поговорити... 
Врешті одного прекрасного дня я раптом вирішила, що вистачить відкладати все «на завтра» і, хоча зовсім не була впевнена, що Стеллина бабуся саме сьогодні буде там, вирішила, що буде чудово, якщо я нарешті відвідаю свою нову подружку, ну, а якщо пощастить, то й наших любих бабусь одну з одною познайомлю.
Якась дивна сила буквально штовхала мене з дому, ніби хтось здалека дуже м'яко й водночас дуже наполегливо мене подумки кликав.
Я тихо підійшла до бабусі і, як завжди, почала біля неї крутитися, прагнучи придумати, як би їй усе це трохи краще подати.
– То що, підемо чи як?.. – спокійно запитала бабуся.
Я вражено на неї втупилася, не розуміючи, яким чином вона могла дізнатися, що я взагалі кудись зібралася?!.
Бабуся хитро посміхнулася і, наче й нічого не трапилося, спитала:
– Що, хіба ти не хочеш зі мною перейтися?
У душі обурившись такому безцеремонному вторгненню в мій «приватний уявний світ», я вирішила бабусю «випробувати».
– Звичайно ж, хочу! – радісно вигукнула я і, не кажучи, куди ми підемо, попрямувала до дверей.
– Светра візьми, повернемося пізно – прохолодно буде! – навздогін крикнула бабуся.
Тут уже я довше витримати не могла...
– І звідки ти знаєш, куди ми йдемо?! – настовбурчившись, як замерзлий горобець, ображено буркнула я.
– То в тебе ж усе на обличчі написано, – посміхнулася бабуся.
На обличчі в мене, звичайно ж, написано цього не було, але я б багато що віддала, аби дізнатися, звідки вона так упевнено завжди все знала, коли справа стосувалася мене?
За декілька хвилин ми вже дружно чимчикували в напрямку до лісу, захоплено базікаючи про найрізноманітніші та неймовірні історії, яких вона, звичайно, знала набагато більше, ніж я, і це була одна з причин, чому я так любила з нею гуляти.
Ми були лише вдвох, і не треба було побоюватися, що хтось підслухає і комусь, може, не сподобається те, про що ми говоримо.
Бабуся дуже легко сприймала всі мої дивацтва і ніколи нічого не боялася; а інколи, якщо бачила, що я повністю в чомусь «згубилася», вона давала мені поради, що допомагали вибратися з тієї або іншої небажаної ситуації; але найчастіше просто спостерігала, як я реагую на життєві складнощі, що вже стали постійними і без кінця-краю траплялися на моєму «тернистому» шляху. Останнім часом мені почало здаватися, що бабуся лишень чекає, коли трапиться щось новеньке, аби поглянути, чи подорослішала я хоч б на дещицю, чи все ще «варюся» у своєму «щасливому дитинстві», ніяк не бажаючи вилізти з куценької дитячої сорочки. Але навіть за таку її «жорстоку» поведінку я дуже її любила і прагнула користуватися кожною зручною нагодою, аби якомога частіше проводити з нею час удвох.
Ліс зустрів нас привітним шелестом золотого осіннього листя. Погода була чудова, і можна було сподіватися, що моя нова знайома завдяки «щасливому випадку» теж опиниться там.
Я нарвала маленький букет якихось скромних осінніх квітів, які ще залишилися, і за декілька хвилин ми вже знаходилися поряд із кладовищем, біля воріт якого... на тому ж місці сиділа та сама мініатюрна люба старенька...
– А я вже думала, вас не діждуся! – радісно привіталася вона.
У мене буквально «щелепа відвисла» від такої несподіванки, і в ту мить я, мабуть, виглядала досить безглуздо, оскільки старенька, весело розсміявшись, підійшла до нас і лагідно поплескала мене по щоці.
– Ну, ти йди, люба, Стелла вже зачекалася на тебе. А ми тут трохи посидимо...
Я не встигла навіть спитати, як же я потраплю до тієї самої Стелли, як усе знову кудись зникло, і я опинилася у вже звичному, виблискуючому світі шаленої Стеллиної фантазії, що мінився усіма барвами веселки, і, не встигнувши трохи краще зогледітися, тут же почула захоплений голосок:
– Ой, як добре, що ти прийшла! А я чекала, чекала!..
Дівчинка вихором підлетіла до мене і тицьнула мені просто в руки... маленького червоного «дракончика»... Я відскочила від несподіванки, але тут же весело розсміялася, тому що це була найкумедніша і найсмішніша на світі істота!.. 
«Дракончик», якщо можна його так назвати, випнув своє ніжне рожеве черево і загрозливо на мене зашипів, мабуть, дуже сподіваючись таким чином мене злякати. Але коли побачив, що лякатися тут ніхто не збирається, спокійнісінько влаштувався в мене на колінах і почав мирно сопіти, показуючи, який він добрий і як сильно його треба любити...
Я запитала в Стелли, як його звуть і чи давно вона його створила.
– Ой, я ще навіть і не придумала, як звати! А з'явився він просто зараз! Правда ж, він тобі подобається? – весело щебетала дівчинка, і я відчувала, що їй було приємно бачити мене знову.
– Це тобі! – раптом сказала вона. – Він з тобою житиме.
Дракончик смішно витягнув свою шипувату мордочку, мабуть, вирішивши поглянути, чи немає в мене чогось цікавого... І раптом лизнув мене просто в ніс! Стелла вищала від захвату і вочевидь була дуже задоволена своїм витвором. 
– Ну, гаразд, – погодилася я, – поки я тут, він може бути зі мною.
– Ти хіба його не забереш із собою? – здивувалася Стелла.
І тут я зрозуміла, що вона, мабуть, зовсім не знає, що ми «різні» і що на тому самому світі вже не живемо. Найімовірніше, бабуся, аби її пошкодувати, не розповіла дівчинці всієї правди, і та щиро думала, що це такий самий світ, в якому вона раніше жила, з різницею лише в тому, що тепер свій світ вона ще могла створювати сама...
Я цілком була впевнена, що не хочу бути тим, хто розповість цій маленькій довірливій дівчинці, яким насправді її сьогоднішнє життя. Вона була задоволена і щаслива в цій «своїй» фантастичній реальності, і я подумки собі присяглася, що ні за що й ніколи не буду тим, хто зруйнує цей її казковий світ. Я лише не могла зрозуміти, як же пояснила бабуся раптове зникнення всієї її сім'ї і взагалі все те, в чому вона зараз жила?..
– Бачиш, – з невеликою затримкою, посміхнувшись, сказала я, – там, де я живу, дракони не дуже популярні....
– То його ж ніхто не побачить! – весело прощебетало малятко.
У мене просто-таки гора звалилася з пліч!.. Я ненавиділа брехати або викручуватися, і вже особливо перед таким чистим маленьким чоловічком, яким була Стелла. Виявилося – вона прекрасно все розуміла і якимось чином примудрялася поєднувати в собі радість творіння і смуток від втрати своїх рідних.
– А я нарешті знайшла собі тут друга! – звитяжно заявило малятко.
– Та ну?.. А ти мене з ним коли-небудь познайомиш? – здивувалася я.
Вона кумедно кивнула своєю пухнастою рудою голівкою і лукаво примружилася.
– Хочеш просто зараз? – я відчувала, що вона буквально «совгається» на місці, не в змозі більше стримувати своє нетерпіння.
– А ти впевнена, що він захоче прийти? – насторожилася я.
Не тому, що я когось боялася або соромилася, просто в мене не було звички непокоїти людей без особливо важливого на те приводу, і я не була впевнена, що саме зараз цей привід є серйозним... Але Стелла була, мабуть, у цьому цілком переконана, тому що буквально за якусь частку секунди поряд із нами з'явилася людина.
Це був дуже сумний лицар... Так, так, саме лицар!.. І мене дуже здивувало, що навіть у цьому «іншому» світі, де він міг «одягти» на себе будь-який енергетичний «одяг», він досі не розлучався зі своїм суворим лицарським обладунком, в якому він себе ще, мабуть, дуже добре пам'ятав... І я чомусь подумала, що в нього мали на це бути якісь дуже серйозні причини, якщо навіть через стільки років він не захотів із цією подобою розлучатися. 
Зазвичай, коли люди вмирають, спочатку після своєї смерті їх сутності завжди виглядають саме так, як вони виглядали на момент своєї фізичної смерті. Мабуть, величезний шок і дикий страх перед невідомим досить великі, аби не додавати до цього ще якийсь додатковий стрес. Коли ж час минає (зазвичай через рік), сутності старих і літніх людей помалу починають виглядати молодими і стають такими самими, якими вони були в кращі роки своєї юності. Ну, а передчасно померлі малята різко «дорослішають», ніби «наздоганяючи» свої непрожиті роки, і стають чимось схожими на свої сутності, якими вони були, коли увійшли до тіл цих нещасних, дуже рано загиблих або передчасно померлих від якоїсь хвороби дітей, з тією лише різницею, що деякі з них трохи «додають» у розвитку, якщо, попри їх коротке життя у фізичному тілі, їм досить пощастило... І вже набагато пізніше кожна сутність змінюється, залежно від того, як вона далі на «новому» світі живе. 
А високі сутності, які живуть на ментальному рівні землі, на відміну від усіх інших, навіть можуть самі собі, за власним бажанням створювати «обличчя» і «одяг», оскільки, проживши дуже довгий час (чим вищий розвиток сутності, тим рідше вона повторно втілюється у фізичне тіло) і досить освоївшись у тому «іншому», спочатку не знайомому їм світі, вони вже самі можуть багато що створювати. 
Чому крихітка Стелла обрала своїм другом саме цього дорослого й чимось глибоко пораненого чоловіка, для мене до цього дня так і залишилося нерозгаданою загадкою. Але оскільки дівчинка виглядала абсолютно задоволеною і щасливою через таке «придбання», то мені залишалося лише повністю довіритися безпомилковій інтуїції цієї маленької, лукавої чарівниці...
Як виявилось, його звали Гарольд. Востаннє він жив у своєму фізичному земному тілі понад тисячу років назад і, мабуть, володів дуже високою сутністю, але я серцем відчувала, що спогади про проміжок його життя в цьому останньому втіленні були чимось дуже для нього болючим, оскільки саме звідти Гарольд виніс цю глибоку і скорботну тугу, яка стільки років його супроводжувала...
– Ось! Він дуже добрий, і ти з ним теж подружишся! – щасливо промовила Стелла, не звертаючи уваги, що її новий друг теж знаходиться тут і прекрасно нас чує. 
Їй, напевно, не здавалося, що говорити про нього в його ж присутності, може, не дуже правильно... Вона просто була дуже щаслива, що нарешті в неї з'явився друг, і цим щастям зі мною відкрито й з утіхою ділилася.
Вона взагалі була неправдоподібно щасливим дитям! Як у нас казали – «щасливою за вдачею». Ні до Стелли, ні після неї мені ніколи не доводилося зустрічати нікого, хоч би трішки схожого на цю «сонячну», милу дівчинку. Здавалося, жодна біда, жодне нещастя не могло вибити її з надзвичайної «щасливої колії»... І не тому, що вона не розуміла або не відчувала людського болю чи нещастя – навпаки, я навіть була впевнена, що вона відчуває це набагато глибше за всіх інших. Просто вона була немовби створена з клітинок радості і світла й захищена якимось дивним, дуже «позитивним» захистом, який не дозволяв ні горю, ні печалі проникнути в глибину її маленького і дуже доброго сердечка, аби зруйнувати його так звичною для всіх нас щоденною лавиною негативних емоцій і поранених болем відчуттів.... Стелла сама БУЛА ЩАСТЯМ і щедро, як сонечко, дарувала його всім довкола.
– Я знайшла його таким сумним!.. А тепер йому вже набагато краще, правда, Гарольде? – звертаючись до нас обох одночасно, щасливо продовжувала Стелла.
– Мені дуже приємно познайомитися з вами, – усе ще почуваючись трішки скуто, сказала я. – Це, напевно, дуже складно знаходитися так довго між світами?..
– Це такий же світ, як усі, – знизавши плечима, спокійно відповів лицар. – Лише майже порожній...
 – Як – порожній? — здивувалася я.
Одразу ж втрутилася Стелла... Було видно, що їй кортить швидше мені «все-все» розповісти, і вона вже аж підстрибувала на місці від спопеляючого її нетерпіння.
– Він просто ніяк не міг знайти тут своїх близьких, але я йому допомогла! – радісно випалило малятко.
Гарольд ласкаво посміхнувся цьому чудовому, «іскристому» від щастя чоловічкові й кивнув головою, ніби підтверджуючи її слова:
– Це правда. Я шукав їх цілу вічність, а виявилось, треба було всього-на-всього відчинити правильні «двері». Ось вона мені й допомогла.
Я втупилася на Стеллу, чекаючи на пояснення. Ця дівчинка, сама того не розуміючи, дедалі більше продовжувала мене дивувати.
– Ну, так, – трохи розгублено вимовила Стелла, – він розповів мені свою історію, і я побачила, що їх тут просто немає. Ось я їх і пошукала...
Звичайно, з такого пояснення я нічого до пуття не зрозуміла, але перепитувати було соромно, і я вирішила почекати, що ж вона скаже далі. Але на жаль або на щастя, від цього тямущого малятка не так просто було щось приховати... Хитро глянувши на мене своїми величезними очима, вона тут же запропонувала:
– А хочеш – покажу?
Я лише ствердно кивнула, боячись злякати, оскільки знову чекала від неї чогось чергового «приголомшливо-неймовірного»...
Її «квітчаста реальність» кудись у черговий раз зникла, і з'явився незвичний пейзаж...
Судячи з усього, це була якась дуже спекотна, можливо східна, країна, оскільки все довкола буквально сліпило яскравим, біло-помаранчевим світлом, яке зазвичай з'являлося тільки за дуже сильно розжареного, сухого повітря. Земля, скільки сягало око, була випаленою і безбарвною, і окрім далеких гір, що виднілися в блакитному серпанку, ніщо не урізноманітнювало цей скупий, плаский і «голий» пейзаж... Трохи далі виднілося невелике древнє білокам'яне місто, яке по всьому колу було обнесене напівзруйнованою кам'яною стіною. Напевно, вже давним-давно ніхто на це місто не нападав, і місцеві жителі не дуже турбувалися про «оновлення» оборони або хоч би «постарілої» довколишньої міської стіни.
Усередині містом бігли вузенькі змійчасті вулички, з'єднуючись в одну-єдину ширшу, з незвичайними мініатюрними білими фортецями, що були оточені такими самими мініатюрними садами, кожен з яких соромливо ховався від чужих очей за високою кам'яною стіною. Зeлені в місті практично не було, від чого залите сонцем біле каміння буквально «плавилося» від спопеляючої спекоти. Зле полуденне сонце несамовито спрямовувало всю міць своїх палючих променів на незахищені, запорошені вулиці, які, вже задихаючись, тужливо прислухалися до щонайменшого подиху свіжого вітерцю, що так і не з'являвся. Розжарене спекою повітря «гойдалося» гарячими хвилями, перетворюючи це незвичайне містечко на справжню задушливу піч. Здавалося, це був найспекотніший день найспекотнішого на землі літа.....
Уся ця картинка була дуже реальною, такою ж реальною, якими колись були мої улюблені казки, в які я так само, як тут, «поринала з головою», не чуючи і не бачачи нічого довкола...
Раптом із «загальної картинки» виокремилася маленька, але дуже «домашня» фортеця, яка, коли б не дві смішні квадратні башточки, більше нагадувала великий і досить затишний будинок.
На сходинках під великою оливою бавилося маленьке біляве хлоп’я років чотирьох-п'яти. А за ним під старою яблунею збирала опалі яблука повна, приємна жінка, схожа на милу, дбайливу, добродушну няню.
На дворі з'явилася дуже красива світловолоса молода пані і... мій новий знайомий – лицар Гарольд. 
Жінка була одягнена в незвичайне, але, мабуть, дуже дороге, довге шовкове плаття, складки якого м'яко колисалися, повторюючи кожен рух її легкого, витонченого тіла. Смішна, шита бісером блакитна шовкова шапочка мирно покоїлася на світлому волоссі красивої пані, чудово підкреслюючи колір її великих ясно-блакитних очей.
Гарольд же, незважаючи на таку спопеляючу пекельну спекоту, майже задихаючись, «чесно мучився» у своїй розпеченій лицарській зброї, подумки проклинаючи божевільну спеку (і тут же просячи вибачення в «милостивого» Господа, якому він так вірно і щиро вже стільки років служив)... Гарячий піт, сильно дратуючи, лився з нього градом і, застилаючи йому очі, безсердечно псував швидкоплинні хвилини їх чергового «останнього» прощання... Мабуть, лицар зібрався кудись дуже далеко, оскільки обличчя його любої пані було дуже сумним, попри те, що вона щиро чимдуж намагалася це приховати...
– Це востаннє, ласко моя... Я обіцяю тобі, це справді востаннє, – насилу вимовив лицар, ласкаво торкаючись її ніжної щоки.
Розмову я чула подумки, але залишалося дивне відчуття чужої мови. Я прекрасно розуміла слова, та все ж знала, що вони говорять якоюсь іншою мовою.
– Я тебе більше ніколи не побачу... – крізь сльози прошепотіла жінка. – Вже ніколи...
Хлопчик чомусь ніяк не реагував ні на близький від'їзд свого батька, ні на його прощання з мамою. Він спокійно продовжував бавитись, не звертаючи жодної уваги на дорослих, неначе це його ніяк не стосувалося. Мене це трішки здивувало, але я не сміла нічого питати, а просто спостерігала, що ж буде далі.
– То хіба ти не скажеш мені «до побачення»? – звертаючись до нього, запитав лицар.
Хлопчик, не піднімаючи очей, заперечливо похитав голівкою.
– Облиш його, він просто на тебе сердиться... – сумно попрохала жінка. – Він теж тобі вірив, що більше не залишиш його самого.
Лицар кивнув і, влізши на свого величезного коня, не обертаючись, поскакав вузенькою вулицею, дуже скоро сховавшись за першим же поворотом. А гарна пані сумно дивилася йому вслід, і душа її готова була бігти... повзти... летіти за ним, неважливо куди, аби ще раз хоч на мить побачити, хоч на коротку мить почути!.. Але вона знала, що цього не буде, що вона залишиться там, де стоїть, і що через примху долі вже не побачить і не обійме свого Гарольда ніколи... По її блідих, враз змарнілих щоках котилися великі, важкі сльози і виблискуючими краплями зникали в запорошеній землі... 
– Господи, збережи його... – гірко шептала жінка. – Я ніколи його не побачу... вже ніколи... допоможи йому, Господи...
Вона стояла непорушно, як скорботна мадонна, нічого довкола не бачачи й не чуючи, а до її ніг горнулося біляве маля, яке тепер уже оголило всю свою печаль і дивилося із тугою туди, де замість його улюбленого тата тільки самотньо біліла порожня запорошена дорога.....
– Як же я міг із тобою не попрощатися, ласко моя?.. – раптом прозвучав поруч тихий, сумний голос. 
Гарольд, не відриваючись, дивився на свою любу й таку сумну дружину, і смертельна туга, яку, здавалося, було неможливо змити навіть водоспадом сліз, хлюпала в його синіх очах... Але виглядав він дуже сильною і мужньою людиною, яку, найімовірніше, не так уже й просто було змусити просльозитися...
– Не треба! Ну, не треба засмучуватися! – пестила його величезну руку своїми крихкими пальчиками Стелла. – Ти ж бачиш, як сильно вони тебе любили?.. Ну хочеш, ми більше не дивитимемося? Ти це бачив і так уже багато разів!..
Картинка зникла... Я здивовано поглянула на Стеллу, але не встигла нічого сказати, як опинилася вже в іншому «епізоді» цього чужого життя, яке водночас так глибоко зачепило мою душу. 
Прокидалася незвично яскрава, всипана діамантовими краплями роси, весела рожева зоря. Небо на мить спалахнуло, забарвивши яскраво-червоною загравою смужки кучерявих, білявих хмар, і відразу ж стало дуже світло – настав надзвичайно свіжий ранок. На терасі вже знайомого дому, в прохолодній тіні великого дерева, сиділи троє – уже знайомий нам лицар Гарольд та його дружна маленька сім'я. Жінка виглядала дивовижно красивою і зовсім щасливою, схожою на ту саму вранішню зорю... Лагідно посміхаючись, вона щось говорила своєму чоловікові, інколи ніжно торкаючись його руки. А він, зовсім розслабившись, тихо гойдав на колінах свого заспаного, скуйовдженого синочка і, з задоволенням попиваючи ніжно-рожевий «спітнілий» напій, час від часу ліниво відповідав на якісь, мабуть, йому вже знайомі питання своєї чарівної дружини... 
Повітря було по-вранішньому «дзвінким» і дивовижно чистим. Маленький охайний садок дихав свіжістю, вологою і пахощами лимонів; груди розпирало від повноти дурманливо-чистого повітря, що струмувало просто в легені. Гарольду хотілося подумки «злетіти» від тихого щастя, яке наповнювало його втомлену, вистраждалу душу!... Він слухав, як тоненькими голосами співали птахи, які щойно прокинулися, бачив прекрасне обличчя своєї всміхненої дружини і, здавалося, ніщо на світі не могло порушити або забрати в нього цю дивну мить світлої радості та спокою його маленької щасливої сім'ї...
На мій подив, ця ідилічна картинка раптом несподівано відокремилася від нас із Стеллою блакитною «стіною», що світилася, залишаючи лицаря Гарольда зі своїм щастям на самоті. А він, забувши про все на світі, всією душею «вбирав» ці чудові й такі дорогі йому миті, навіть не помічаючи, що залишився один...
– Ну ось, хай він це дивиться, – тихо прошепотіла Стелла. – А я покажу тобі, що було далі...
Чудове видіння тихого родинного щастя зникло... а замість нього з'явилося інше, жорстоке і жахливе, яке не обіцяло нічого доброго, а вже тим більше – щасливого кінця.....
Це було те саме білокам'яне місто і той самий, уже знайомий нам дім... Лише цього разу все довкола палахкотіло у вогні... Вогонь був скрізь. Всепожираюче полум'я з ревінням виривалося з розбитих вікон і дверей та охоплювало людей, що кидалися в жаху і перетворювалися на крикливі людські факели, чим створювало чудовиськам, які їх переслідували, вдалу живу мішень. Жінки з виском хапали дітей, намагаючись сховатися з ними в підвалах, але рятувалися вони ненадовго – невдовзі недолюдки з реготом тягнули їх, напівголих і відчайдушно волаючих, назовні, аби ґвалтувати просто на вулиці, поряд із ще не захололими трупами їх маленьких дітей... Від кіптяви, що розносилася довкола, майже нічого не було видно... Повітря було «забите» запахами крові і гару, нiчим було дихати. Збожеволілі від страху та спеки люди похилого віку, що ховалися в підвалах, вилазили у двір і тут же падали мертвими під мечами звіроподібних диких людей, які з моторошним гигиканням гасали по всьому місту на конях. Довкола чувся гуркіт копит, дзвін заліза і дикі крики, від яких стигла в жилах кров... 
Перед моїми очима, як у кіно, пролітали страшні картинки насилля і звірячих убивств, від яких холонуло серце... Я не могла на все це спокійно дивитися, серце буквально «вистрибувало» з грудей, чоло (начебто я була у фізичному тілі!..) вкривало холодним потом, і хотілося бігти світ за очі з цього страхітливого, жахливо-безжалісного світу... Але поглянувши на серйозно-зосереджене личко Стелли, мені стало соромно за свою слабкість, і я змусила себе дивитися далі.
Ми опинилися всередині того самого будинку, лише зараз усе в ньому було повністю розбите і знищене, а посередині однієї з кімнат, просто на підлозі, валялося мертве тіло доброї няні... Через розбиті вікна з вулиці чулися несамовиті жіночі крики, все перемішалося в жахливому кошмарі безвиході й страху... Здавалося, весь світ раптом чомусь з'їхав з глузду... Тут же ми побачили іншу кімнату, в якій троє чоловіків, важко навалившись, намагалися прив'язати до ручок ліжка світловолосу дружину лицаря Гарольда, що виривалася з останніх сил... А його маленький син сидів просто під тим самим ліжком, стискаючи в своїх малесеньких рученятах завеликий як для нього батьків кинджал, і, заплющивши очі, зосереджено щось шептав... Ніхто у всьому цьому божевільному сум'ятті жодної уваги на нього не звертав, а він був так дивно і «незворушно» спокійний, що спершу я подумала – з малям від усього цього жаху стався справжнісінький емоційний удар. Але дуже скоро зрозуміла, що помилилася... Як виявилось, дитя просто з останніх сил намагалося зібратися для дуже рішучого і важливого кроку... 
Хлопчик міг вільно дотягнутися до будь-якого з насильників, і я спершу подумала, що бідне маля, думаючи ще зовсім по-дитячому, хоче спробувати якось захистити свою нещасну маму. Але як виявилось, цей крихітний, до смерті наляканий хлопчик був у своїй ще дитячій душі справжнім сином лицаря і зумів зробити найправильніший і єдиний у той страшний момент висновок... зважившись на найважчий у його коротенькому житті крок... Якось, нарешті, зібравшись і тихо прошепотівши «мамусю!», він вистрибнув з-під ліжка і з усіх своїх дитячих сил... полоснув важенним кинджалом прямо по ніжній шиї свою бідну матір, яку вже ніяк по-іншому не міг врятувати і яку він усім своїм дитячим сердечком самовіддано любив.... 
Спочатку, в «насильницькому» азарті, того, що сталося, ніхто навіть і не помітив... Хлопчисько тихенько відповз у куток і, мабуть, не маючи ні на що більше сил, сидів застиглий, до всього байдужий, і очима, розширеними від жаху, спостерігав, як просто перед ним, від його ж руки ішла з життя його добра, найкраща на світі, ласкава мама... 
Раптом це страшне видіння кудись зникло, і довкола знову сяяв, переливаючись усіма барвами веселки, світлий і радісний Стеллин світ... А я, не в змозі прийти до тями від побаченого кошмару, намагалася зберегти в своїй пам'яті чистий образ цього чудового хороброго маленького хлопчика і навіть не помітила, що плачу... Я відчувала, як по моїх щоках річкою течуть сльози, але мені чомусь анітрішечки не було соромно...
– Далі тобі не показуватиму, тому що там буде ще сумніше... – засмучено сказала Стелла. – Але ми їх знайшли, з ними все гаразд! Ти не сумуй так! – тут же знову струсивши печаль, прощебетала вона.
А бідний Гарольд сидів на створеному нею виблискуючому камені, гладив одним пальцем червоного дракончика, що муркотів, і був від нас дуже далеко, у своєму заповітному світі, в якому, напевно, вся його родина була разом і в якому дуже реально жила його мрія, що не збулася...
Мені було так його шкода!.. Але, на жаль, допомогти йому було не в моїх силах. І мені, справді, дуже хотілося дізнатися, чим же це незвичайне малятко йому допомогло...
– Ми знайшли їх! – знову повторила Стелла. – Я не знала, як це зробити, але бабуся мені допомогла!
Виявилось, що Гарольд за життя навіть не встиг дізнатися, як жахливо постраждала, помираючи, його сім'я. Він був лицарем-воїном і загинув ще до того, як його місто виявилося в руках «катів», як і передбачала йому дружина. 
Але, як тільки він потрапив до цього йому незнайомого чудового світу людей, що «відійшли», він відразу ж зміг побачити, як безжалісно й жорстоко вчинила з його «єдиними і улюбленими» зла доля. Потім він, як одержимий, цілу вічність намагався десь-якось знайти цих найдорожчих для нього на всьому білому світі людей... І шукав він їх дуже довго, понад тисячу років, поки одного дня якась зовсім незнайома мила дівчинка Стелла не запропонувала йому «зробити його щасливим» і не відчинила ті «інші» потрібні двері, аби нарешті їх для нього знайти...
– Хочеш, я покажу тобі? – знову запропонувало малятко.
Але я вже не була така впевнена, чи хочу я бачити щось іще... Бо щойно показані нею видіння ранили душу, і неможливо було так швидко їх позбутися, аби хотіти побачити якесь продовження...
– Адже ти хочеш побачити, що з ними сталося! – упевнено констатувала «факт» маленька Стелла.
Я поглянула на Гарольда і побачила в його очах повне розуміння того, що я тільки-но неждано-негадано пережила. 
– Я знаю, що ти бачила... Я дивився це багато разів. Але вони тепер щасливі, ми ходимо дивитися на них дуже часто... І на них «колишніх» теж... – тихо промовив «сумний лицар».
І тут лише я зрозуміла, що Стелла, попросту, коли йому це хотілося, переносила його в його ж минуле, точнісінько, як вона зробила це щойно!!! І вона робила це, майже граючись!.. Я навіть не помітила, як ця чудова світла дівчинка щораз сильніше стала мене до себе «прив'язувати», стаючи для мене майже справжнім дивом, за яким мені без кінця хотілося спостерігати... І яку зовсім не хотілося покидати... Тоді я майже ще нічого не знала і не вміла, крім того, що могла зрозуміти й навчитися сама, і мені дуже хотілося хоч би чомусь у неї навчитися, поки ще була така нагода.
– Ти до мене, будь ласка, приходь! — тихо прошепотіла раптом посмутніла Стелла. – Адже ти знаєш, що тобі ще не можна тут залишатися... Бабуся сказала, що ти не залишишся ще дуже, дуже довго... Що тобі ще не можна вмирати. Але ти приходь...
Усе довкола стало раптом темне й холодне, ніби чорні хмари враз затягнули такий барвистий і яскравий Стеллин світ...
– Ой, не треба думати про таке страшне! – обурилася дівчинка і, як художник пензликом по полотну, швидко «замалювала» все знову у світлий і радісний колір.
– Ну ось, так правда краще? – задоволено запитала вона.
– Невже це були просто мої думки?.. – знову не повірила я.
– Ну, звичайно ж! – засміялася Стелла. – Ти ж сильна, ось і створюєш по-своєму все довкола.
– А як же тоді думати?.. – все ще ніяк не могла збагнути я.
– А ти просто «закрийся» і показуй лише те, що хочеш показати, – як само собою зрозуміле, промовила моя дивовижна подружка. – Бабуся мене так навчила.
Я подумала, що, мабуть, мені теж настав час трохи «потрусити» свою «утаємничену» бабусю, яка (я майже була в цьому впевнена!) напевно щось знала, але чомусь ніяк не бажала мене поки нічому вчити...
– То ти хочеш побачити, що сталося з близькими Гарольда? – нетерпляче запитало малятко.
Бажання, по правді, в мене дуже великого не було, оскільки я не була впевнена, чого від цього «показу» можна чекати. Але, аби не образити щедру Стеллу, згодилася.
– Я тобі не показуватиму довго. Обіцяю! Але ти повинна про них знати, правда ж?.. – щасливим голоском заявила дівчинка. – Ось, дивися – першим буде син...
27. Стелла-3. Аксель
На мій найбільший подив, на відміну від баченого раніше, ми потрапили в зовсім інший час і місце, яке було схожим на Францію і за одягом нагадувало вісімнадцяте століття. Широкою вулицею по бруківці проїздив критий красивий екіпаж, усередині якого сиділи молоді чоловік і жінка в дуже дорогих костюмах і, мабуть, у дуже поганому настрої... Молодий чоловік щось наполегливо доводив дівчині, а та, зовсім його не слухаючи, спокійно витала десь у своїх мареннях, чим молодого чоловіка дуже дратувала...
– Ось бачиш – це він! Це той самий «маленький хлопчик»... тільки вже через багато, багато років, – тихенько прошепотіла Стелла.
– А звідки ти знаєш, що це точно він? – усе ще не зовсім розуміючи, запитала я.
– Ну, як же, це дуже просто! – здивовано втупилося на мене малятко. – Ми всі маємо сутність, а сутність має свій «ключик», за яким можна кожного з нас знайти, лише треба знати, як шукати. Ось дивися...
Вона знову показала мені маля, сина Гарольда.
– Подумай про його сутність, і ти побачиш... 
І я тут же побачила прозору, на подив потужну сутність, що яскраво світилася, на грудях якої горіла незвичайна «діамантова» енергетична зірка. Ця «зірка» сяяла й переливалася всіма барвами веселки, то зменшуючись, то збільшуючись, наче повільно пульсуючи, і виблискувала так яскраво, ніби й справді була створена з найприголомшливіших діамантів. 
– Ось бачиш у нього на грудях цю дивну перевернуту зірку? – це і є його «ключик». І якщо ти спробуєш простежити за ним, як по ниточці, то вона приведе тебе прямо до Акселя, в якого така ж зірка, – це і є та сама сутність, лише вже в її наступному втіленні.
Я дивилася на неї дуже пильно, і, видно, помітивши це, Стелла засміялася і весело зізналася:
– Ти не думай, що це я сама – це бабуся мене навчила!..
Мені було дуже соромно почуватися повною недотепою, але бажання більше дізнатися було в сто разів сильніше за будь-який сором, тому я заховала свою гордість якомога глибше й обережніше запитала:
– А як же всі ці приголомшливі «реальності», які ми зараз тут спостерігаємо? Адже це чиєсь чуже, конкретне життя, і ти не створюєш їх так само, як ти створюєш усі свої світи?
– О, ні! – знову зраділо нагоді щось мені пояснити малятко. — Звичайно ж, ні! Адже це просто минуле, в якому всі ці люди колись жили, і я всього лише переношу нас з тобою туди.
– А Гарольд? Як же він усе це бачить?
– О, йому легко! Адже він такий же, як я, мертвий, ось він і може переміщуватися, куди захоче. У нього вже немає фізичного тіла, тому його сутність не знає тут перепон і може гуляти, де їй заманеться... так само, як і я... – вже сумніше закінчило малятко.
Я сумно подумала: те, що було для неї всього лише «простим перенесенням у минуле», для мене, мабуть, ще довго буде «загадкою за сімома замками»... Але Стелла, неначе почувши мої думки, тут же поспішила мене заспокоїти:
– Ось побачиш, це дуже просто! Тобі треба лише спробувати.
– А ці «ключики», вони хіба ніколи не повторюються в інших? — вирішила продовжити свої розпитування я.
– Ні, але інколи буває дещо інше... – чомусь кумедно посміхаючись, відповіла крихітка. – Я на початку саме так і спіймалася, за що мене дуже навіть сильно «пошарпали»... Ой, це було так безглуздо!..
– А як? – дуже зацікавившись, запитала я.
Стелла тут же весело відповіла: 
– О, це було дуже смішно! – і трохи подумавши, додала: – Але й небезпечно теж... Я шукала по всіх «поверхах» минуле втілення своєї бабусі, а замість неї по її «ниточці» прийшла зовсім інша сутність, яка якось зуміла «скопіювати» «квітку» (мабуть, теж «ключик»!) бабусі і, тільки-но я встигла зрадіти, що нарешті її знайшла, ця незнайома сутність мене безжалісно вдарила в груди. Та так сильно, що в мене ледве душа не відлетіла!.. 
– А як же ти від неї позбавилася? – здивувалася я.
– Ну, якщо чесно, я й не позбавлялася... – зніяковіла дівчинка. – Я просто бабусю покликала... 
– А що ти називаєш «поверхами»? – усе ще не могла заспокоїтися я.
– Ну, це різні «світи», де мешкають сутності померлих... У найкрасивішому і вищому живуть ті, які були добрими... і, напевно, найсильнішими теж.
– Такі, як ти? – посміхнувшись, запитала я.
– О, ні, звичайно! Я, напевно, сюди випадково потрапила, – зовсім щиро сказала дівчинка. – А знаєш, що найцікавіше? З цього «поверху» ми можемо ходити скрізь, а з інших ніхто не може потрапити сюди... Правда ж – цікаво?..
Так, це було дуже дивно і дуже захопливо для мого «зголоднілого» мозку, і мені так хотілося дізнатися більше!.. Може тому, що до цього дня мені ніколи і ніхто нічого до ладу не пояснював, а просто інколи хтось щось давав (як, наприклад, мої «зоряні друзі»), і тому навіть таке просте дитяче пояснення вже робило мене надзвичайно щасливою і змушувало ще завзятіше копатися у своїх експериментах, висновках і помилках... як завжди, знаходячи в усьому, що відбувається, ще більше незрозумілого. Робити або створювати «незвичайне» я могла дуже легко, але вся біда була в тім, що я хотіла ще й розуміти, як я це все створюю... А саме це поки мені не дуже вдавалося...
– А інші «поверхи»? Ти знаєш, скільки їх? Вони зовсім інші, не схожі на цей?.. – не в змозі зупинитися, я з нетерпінням завалювала Стеллу питаннями.
– Ой, я тобі обіцяю, ми обов'язково підемо туди погуляти! Ти побачиш, як там цікаво!.. Проте там і небезпечно теж, особливо в одному. Там такі чудовиська гуляють!.. Та й люди не дуже приємні.
– Я думаю, я вже бачила схожих чудовиськ, — дещо пригадавши, не дуже впевнено сказала я. – Ось поглянь...
І я спробувала показати їй перших, що трапилися в моєму житті, астральних істот, які нападали на п'яного тата маленької Вести.
– Ой, то це ж такі самі! А де ти їх бачила? На Землі?!..
– Ну так, вони прийшли, коли я допомагала одній добрій маленькій дівчинці попрощатися зі своїм татом...
– Значить, вони приходять і до живих?.. – дуже здивувалася моя подружка.
– Не знаю, Стелло. Я ще взагалі майже нічого не знаю... А так хотілося б не ходити в пітьмі і не дізнаватися все лише «напомацки»... або зі свого досвіду, коли постійно за це «б'ють по голові»... Як ти думаєш, твоя бабуся не навчила б чомусь і мене?..
– Не знаю... Ти, напевно, повинна сама в неї про це запитати?
Дівчинка глибоко про щось задумалася, потім дзвінко розсміялася і весело сказала:
– Це було так смішно, коли я лише почала «творити»!!! Ой, ти б знала, як це було смішно і кумедно!.. Спочатку, коли від мене «пішли» всі, було дуже сумно, і я багато плакала... Я тоді ще не знала, де вони – і мама, і братик... Я не знала ще нічого. Ось тоді, мабуть, бабусі стало мене шкода і вона почала помалу мене вчити. І... ой, що було!.. Спочатку я кудись постійно провалювалася, створювала все навпаки, і бабусі доводилося за мною майже весь час спостерігати. А потім я навчилася... Навіть шкода, бо вона тепер уже рідше приходить... і я боюся, що, може, коли-небудь вона не прийде зовсім...
Уперше я побачила, наскільки сумно інколи буває цій маленькій самотній дівчинці, незважаючи на всі ці створювані нею дивовижні світи!.. І якою б вона не була щасливою і доброю «від народження», вона все ще залишалася всього лише дуже маленькою дитиною, яку несподівано кинули всі рідні і яка панічно боялася, аби єдина рідна людина – її бабуся – теж  одного прекрасного дня від неї не пішла...
– Ой, будь ласка, так не думай! – вигукнула я. – Вона тебе так любить! І вона тебе ніколи не залишить.
– Та ні... вона сказала, що у всіх нас є своє життя, і ми повинні прожити його так, як кожному з нас призначено... Це сумно, правда?
Але Стелла, мабуть, просто не могла довго перебувати в сумному стані, оскільки її личко знову радісно засвітилося, і вона вже зовсім іншим голоском спитала: 
– Ну що, дивитимемося далі чи ти вже все забула? 
– Звичайно ж, будемо! – наче щойно отямившись від сну, тепер уже з більшою готовністю відповіла я. 
Я не могла ще з упевненістю сказати, що хоча б щось насправді розумію. Але було неймовірно цікаво, і деякі Стеллині дії вже ставали зрозумілішими, ніж це було на самому початку. Малятко на секунду зосередилося, і ми знову опинилися у Франції, ніби починаючи саме з того моменту, на якому недавно зупинилися... Знову був той самий багатий екіпаж і та сама красива пара, яка ніяк не могла про щось домовитися... Нарешті, зовсім зневірившись довести щось своїй юній і примхливій панночці, молодий чоловік відкинувся на спинку сидіння, що мірно погойдувалося, і сумно промовив: 
– Що ж, хай буде по-вашому, Маргарито, я не прошу Вашої допомоги більше... Хоча, один лише Бог знає, хто ще міг би допомогти мені побачитися з Нею?.. Одного лише мені не зрозуміти, коли ж Ви встигли так змінитися?.. І чи означає це, що ми не друзі тепер?
Дівчина лише скупо посміхнулася і знову відвернулася до віконця... Вона була дуже красивою, але це була жорстока, холодна краса. Застиглий в її променистих блакитних очах нетерплячий і водночас знудьгований вираз  якнайліпше показував, наскільки їй хотілося чимшвидше закінчити цю тривалу розмову.
Екіпаж зупинився біля красивого великого будинку, і вона нарешті полегшено зітхнула. 
– Прощайте, Акселю! – легко випурхнувши назовні, по-світськи холодно промовила вона. – І дозвольте мені наостанку дати вам добру пораду — перестаньте бути романтиком, ви вже більше не дитя!..
Екіпаж рушив. Молодий чоловік на ім'я Аксель невідривно дивився на дорогу і сумно сам собі прошепотів:
– Весела моя Маргаритко, що ж сталося з тобою?.. Невже це все, що від нас залишається, коли ми дорослішаємо?!.. 
Видіння зникло і з'явилося інше... Це був усе той же хлопець на ім'я Аксель, але довкола нього жила цілком інша, приголомшлива за своєю красою «реальність», яка більше була схожа на якусь несправжню, неправдоподібну мрію... 
Тисячі свічок запаморочливо виблискували у величезних дзеркалах якогось казкового залу. Мабуть, це був чийсь дуже багатий палац, можливо навіть королівський... Неймовірно велика кількість виряджених як пави гостей стояли, сиділи і гуляли в цьому чудовому залі, сліпуче один одному посміхаючись і час від часу як один озиралися на важкі позолочені двері в якомусь очікуванні. Десь тихо грала музика, чарівні пані, одна красивіша за іншу, пурхали, як різнобарвні метелики, під захопленими поглядами так само надзвичайно виряджених чоловіків. Усе довкола виблискувало, іскрилося, сяяло відблисками найрізноманітніших коштовних каменів, м'яко шаруділи шовки, кокетливо погойдувалися величезні хитромудрі перуки, всипані казковими квітами...
Аксель стояв, притулившись до мармурової колони, і відсутнім поглядом спостерігав за всім цим блискучим, яскравим натовпом, залишаючись зовсім байдужим до всієї його краси, і відчувалося, що так само, як і всі інші, він чогось чекав.
Нарешті все довкола заворушилося, і весь цей прекрасно виряджений натовп, як за помахом чарівної палички, розділився на дві частини, утворюючи рівно посередині дуже широкий, «бальний» прохід. А цим проходом повільно рухалася абсолютно приголомшлива жінка... Точніше, рухалася пара, але чоловік поряд із нею був таким простодушним і непоказним, що, попри його прекрасний одяг, вся його подоба просто «стиралася» поряд з його вражаючою партнеркою.
Красуня-пані була схожа на весну – її блакитне плаття було всуціль вишите химерними райськими птахами і дивовижними сріблясто-рожевими квітами, а цілі гірлянди справжніх живих квітів крихкою рожевою хмаркою покоїлися на її шовковистому, хитромудро вкладеному, попелястому волоссі. Безліч низок ніжних перлин обвивали її довгу шию і буквально світилися, відтіняючись надзвичайною білизною її дивовижної шкіри. Величезні блискучі блакитні очі привітно дивилися на довколишніх людей. Вона щасливо посміхалася і була приголомшливо красивою.... Тут же Аксель, що стояв осторонь від всіх, буквально перевтілився!.. Знудьгований юнак кудись миттю зник, а замість нього... стояло живе втілення найпрекрасніших на землі відчуттів, яке палаючим поглядом буквально «пожирало» красуню-пані, що наближалася до нього...

  



Французька королева Марія-Антуанетта

– О-о-ой... яка ж вона краси-ива!.. – захоплено видихнула Стелла. – Вона завжди така красива!.. 
– А що, ти її бачила багато разів? – зацікавлено запитала я.
– О так! Я ходжу дивитися на неї дуже часто. Вона, як весна, правда ж?
– І ти її знаєш?.. Знаєш, хто вона?
– Звичайно ж!.. Вона дуже нещасна королева, – ледь посмутніло малятко.
– Чому ж нещасна? Як на мене, то дуже навіть щаслива, – здивувалася я.
– Це лише зараз... А потім вона помре... Дуже страшно помре – їй відрубають голову... Але це я дивитися не люблю, – сумно прошепотіла Стелла.
Тим часом красуня-пані порівнялася з нашим молодим Акселем і побачивши його, від несподіванки на мить застигла, а потім, чарівно почервонівши, дуже мило йому посміхнулася. Чомусь у мене було таке враження, що довкола цих двох людей світ на мить застиг... Неначе на якусь дуже коротку мить для них не існувало нічого й нікого довкола, окрім них двох... Але пані рушила далі, і чарівна мить розпалася на тисячі коротеньких миттєвостей, які сплелися між цими двома людьми в міцну виблискуючу нитку, аби не відпускати їх уже ніколи...
Аксель стояв зовсім оглушений і, знову нікого не помічаючи довкола, проводжав поглядом свою прекрасну пані, а його підкорене серце повільно йшло геть разом із нею... Він не помічав, якими поглядами дивилися на нього інші молоді красуні, і не відповідав на їхні осяйні знадливі посмішки. 
Чоловіком Аксель направду був, як кажуть, «і всередині, і зовні» дуже привабливим. Він був високим і витонченим, з величезними серйозними сірими очима, завжди люб'язним, стриманим і скромним, чим однаково приваблював як жінок, так і чоловіків. Його правильне серйозне обличчя рідко осявала посмішка, але якщо вже це траплялося, то в такий момент Аксель ставав просто чарівним... Тому була зовсім звичайною посилена до нього увага чарівної жіночої половини, але, на їх спільний жаль, Акселя цікавила тільки одна на всьому білому світі істота – його чарівна, прекрасна королева...



Граф Аксель Ферсен

Марія Антуанетта

– А вони будуть разом? – не витримала я. – Вони обоє такі красиві!..
Стелла лише сумно посміхнулася і відразу ж «занурила» нас у наступний «епізод» цієї незвичайної і чимось дуже зворушливої історії...
Ми опинилися в дуже затишному, напоєному пахощами квітів, маленькому літньому саду. Довкола, скільки сягало око, зеленів прекрасно доглянутий, прикрашений безліччю статуй, розкішний парк, а вдалині виднівся приголомшливо величезний, схожий на маленьке місто, кам'яний палац. І серед усієї цієї «грандіозної», трохи гнітючої, довколишньої величі, лише цей повністю захищений від стороннього погляду сад створював відчуття справжнього затишку і якоїсь теплої, «домашньої» краси... 
Посилені теплом літнього вечора, у повітрі витали запаморочливо-солодкі запахи квітучих акацій, троянд і чогось ще, що я ніяк не могла визначити. Над чистою поверхнею маленького ставка, як у дзеркалі, відбивалися величезні чаші ніжно-рожевих водяних лілій, і сніжно-білі «шуби» ледачих, вже готових до сну, царствених лебедів. Маленькою, вузенькою стежиною довкола ставка гуляла красива молода пара. Десь удалині чулася музика, дзвіночками переливався веселий жіночий сміх, звучали радісні голоси безлічі людей, а для цих двох світ зупинився саме тут, у цьому маленькому куточку землі, де на цю мить лише для них звучали ніжні голоси птахів; лише для них шелестів у пелюстках троянд пустотливий, легкий вітерець; лише для них на якусь мить послужливо зупинився час, даючи змогу їм побути вдвох – просто чоловіком і жінкою, які прийшли сюди, аби попрощатися, навіть не знаючи, чи не буде це назавжди... 
Пані була чарівною і якоюсь легенькою у своєму скромному, білому, вишитому дрібними зеленими квіточками, літньому платті. Її чудове попелясте волосся було схоплене ззаду зеленою стрічкою, що робило її схожою на чарівну лісову фею. Вона виглядала настільки юною, чистою і скромною, що я не відразу впізнала в ній ту величну і блискучу красуню-королеву, яку бачила лише кілька хвилин тому у всій її прекрасній «парадній» красі.
Поряд із нею, не зводячи з неї очей і ловлячи кожен її рух, йшов «наш знайомий» Аксель. Він здавався дуже щасливим і водночас чомусь глибоко сумним... Королева легким порухом взяла його під руку і ніжно спитала:
– Але як же я, адже я так нудьгуватиму без Вас, мій любий друже? Час тече дуже повільно, коли Ви так далеко...
– Ваша Величносте, навіщо ж мучити мене?.. Адже ви знаєте, навіщо все це... І знаєте, як мені важко покидати Вас! Я зумів уникнути небажаних мені шлюбів уже двічі, але батько не втрачає надію все ж оженити мене... Йому не подобаються чутки про мою любов до Вас. Та й мені вони не до душі, я не можу, не маю права шкодити Вам. О, якби тільки я міг бути поблизу від Вас!.. Бачити Вас, торкатися Вас... Як же важко виїхати мені!.. І я так боюся за Вас... 

Французька королева Марія-Антуанетта
– Їдьте до Італії, мій друже, там на Вас чекатимуть. Лише будьте недовго! Адже я теж Вас чекатиму... – ласкаво посміхаючись, сказала королева.
Аксель припав довгим поцілунком до її витонченої руки, а коли підняв очі, в них було стільки кохання й тривоги, що бідна королева, не витримавши, вигукнула:
– О, не турбуйтеся, мій друже! Мене так добре тут захищають, що якби я навіть захотіла, нічого не могло б зі мною статися! Їдьте з Богом і повертайтеся швидше...
Аксель, довго не відриваючись, дивився на її прекрасне і таке дороге йому обличчя, наче вбираючи кожну рису і прагнучи зберегти цю мить у своєму серці назавжди, а потім низько їй вклонився і швидко пішов стежиною до виходу, не обертаючись і не зупиняючись, наче боявся, що якщо обернеться, йому вже просто не вистачить сил, аби піти...
А вона проводжала його раптово зволоженим поглядом своїх величезних блакитних очей, в яких таїлася якнайглибша печаль... Вона була королевою і не мала права його кохати. Але вона ще й була просто жінкою, серце якої цілком належало цій чистісінькій, сміливій людині назавжди... не питаючи ні в кого на це дозволу...
– Ой, як це сумно, правда? – тихо прошепотіла Стелла. – Як мені хотілося б їм допомогти!..
– А хіба їм потрібна чиясь допомога? – здивувалася я.
Стелла лише кивнула своєю кучерявою голівкою, не кажучи ні слова, і знову стала показувати новий епізод... Мене дуже здивувала її глибока участь до цієї чарівної історії, яка поки здавалася мені просто дуже милою історією чийогось кохання. Але оскільки я вже непогано знала чуйність і доброту великого Стеллиного сердечка, то десь у глибині душі я майже була впевнена, що все буде, напевно, не так просто, як це здавалося спочатку, і мені залишалося лише чекати...
Ми побачили той самий парк, але я щонайменшого уявлення не мала, скільки часу пройшло відтоді, як ми бачили їх у минулому «епізоді».
Цього вечора весь парк буквально сяяв і переливався тисячами кольорових вогнів, які, зливаючись із мерехтливим нічним небом, утворювали прекрасний суцільний виблискуючий феєрверк. За пишнотою підготовки, напевно, це був якийсь грандіозний званий вечір, під час якого всі гості, за химерним бажанням королеви, були вдягнені виключно в білий одяг і, чимось нагадуючи древніх жерців, «організовано» йшли дивно освітленим, виблискуючим парком, прямуючи до гарного кам'яного газебо, званого всіма Храмом Кохання. 

Храм Кохання, старовинна гравюра
І тут раптово за тим же храмом спалахнув вогонь... Сліпучі іскри злетіли до самих вершин дерев, зчервонивши кривавим світлом темні нічні хмари. Захоплені гості дружно охнули, схвалюючи красу того, що відбувалося... Але ніхто з них не знав, що, за задумом королеви, цей бурхливий вогонь виражав усю силу її кохання... І справжнє значення цього символу розуміла лише одна людина, присутня того вечора на святі...
Схвильований Аксель, притулившись до дерева, заплющив очі. Він усе ще не міг повірити, що вся ця приголомшлива краса призначалася саме йому. 
– Ви задоволені, мій друже? – тихо прошепотів за його спиною ніжний голос.
– Я захоплений... – відповів Аксель і повернувся: це, звичайно ж, була вона.
Лише мить вони із захопленням дивилися одне на одного, потім королева ніжно стиснула Акселю руку і зникла в ночі...
– Ну, чому у всіх своїх «життях» він завжди був таким нещасним? — все ще сумувала за нашим «бідним хлопчиком» Стелла. 
Насправді, я поки не бачила жодного «нещастя» і тому здивовано поглянула на її сумне личко. Але маленька чомусь і далі наполегливо не хотіла нічого пояснювати...
Картинка різко змінилася. 
Темною нічною дорогою щосили мчала розкішна, дуже велика зелена карета. Аксель сидів на місці кучера і, досить майстерно керуючи цим величезним екіпажем, з неприхованою тривогою час від часу озирався і поглядав на всі боки. Створювалося враження, що він кудись шалено квапився або від когось утікав...
Усередині карети сиділи нам вже знайомі король і королева, і ще миловидна дівчинка років восьми, а також дві досі незнайомі нам пані. Усі виглядали похмурими і схвильованими, і навіть малятко було принишкле, неначе відчувало загальний настрій дорослих. Король був одягнений, на подив, скромно – у простий сірий сюртук, з таким же сірим круглим капелюхом на голові, а королева ховала обличчя під вуаллю, і було видно, що вона вочевидь чогось боїться. Знову ж таки, вся ця сценка дуже сильно нагадувала втечу... 
Я на всяк випадок знову поглянула в бік Стелли, сподіваючись на пояснення, але жодного пояснення не було – маленька дуже зосереджено спостерігала за тим, що відбувається, а в її величезних лялькових очах таїлася зовсім не дитяча, глибока печаль.
– Ну чому?.. Чому вони його не послухалися?!.. Це ж було так просто!.. – несподівано обурилася вона.
Карета мчала весь цей час із майже божевільною швидкістю. Пасажири виглядали втомленими і якимись розгубленими... Нарешті, вони в'їхали в якийсь великий неосвітлений двір, із чорною тінню кам'яної споруди посередині, і карета різко зупинилася. Місце нагадувало заїжджий двір або велику ферму.
Аксель зіскочив додолу і, наблизившись до віконця, вже збирався щось сказати, як раптом зсередини карети почувся владний чоловічий голос:
– Тут ми прощатимемося, графе. Негідно мені наражати вас на небезпеку далі.
Аксель, звичайно ж, не посмів заперечити королю, встиг лише на прощання короткочасно торкнутися руки королеви... Карета рвонула... і буквально через секунду зникла в темряві. А він залишився стояти один посередині темної дороги, всім своїм серцем бажаючи кинутися їм навздогін... Аксель «нутром» відчував, що не міг, не мав права залишати все напризволяще! Він просто знав, що без нього щось обов'язково піде навспак, і все, що він так довго і ретельно організовував, повністю провалиться через якусь безглузду випадковість...
Карети давно вже не було видно, а бідний Аксель усе ще стояв і дивився їм услід, від безвиході щосили стискуючи кулаки. Його блідим обличчям скупо котилися злі чоловічі сльози... 
– Це кінець уже... знаю, це кінець уже... – тихо вимовив він.
– А з ними щось станеться? Чому вони втікають? – не розуміючи того, що відбувається, запитала я.
– О, так!.. Їх зараз зловлять дуже погані люди і посадять у в'язницю... навіть хлопчика. 
– А де ти бачиш тут хлопчика? – здивувалася я.
– То він же просто переодягнений в дівчинку! То хіба ти не зрозуміла?..
Я заперечливо похитала головою. Поки я ще взагалі майже нічого тут не розуміла – ні про королівську втечу, ні про «поганих людей», але вирішила просто дивитися далі, нічого більше не запитуючи.


Погром у Версалі

Арешт королівської сім’ї

Страх перед тим, що відбувається...

Проводи Марії Антуанетти в Темпль


– Ці погані люди ображали короля і королеву і хотіли їх захопити. Ось вони й намагалися втекти. Аксель їм усе влаштував... Але коли йому було наказано їх залишити, карета поїхала повільніше, тому що король втомився. Він навіть вийшов із карети «подихати повітрям»... ось тут його і впізнали. Ну і схопили, звичайно ж...  
Стелла зітхнула... і знову перекинула нас у черговий «новий епізод» цієї вже не такої щасливої, але все ще красивої історії... 
Цього разу все виглядало зловісним і навіть моторошним. 
Ми опинилися в якомусь темному, неприємному приміщенні, неначе це була справжнісінька зла в'язниця. У малесенькій, брудній, сирій і смердючій кімнатці, на дерев'яній лежанці з солом'яним матрацом сиділа стомлена стражданням, одягнена в чорне, худенька сива жінка, в якій було зовсім неможливо впізнати ту казково красиву, завжди всміхнену диво-королеву, яку молодий Аксель більше за все любив на світі... 




Марія Антуанетта в Темплі


Він знаходився в тій самій кімнатці, цілком вражений побаченим і, нічого не помічаючи довкола, стояв навколішки, притиснувшись губами до її, усе ще прекрасної білої руки, не в змозі вимовити ні слова... Він прийшов до неї, зовсім зневірившись, випробувавши все на світі і втративши останню надію її врятувати... та все ж знову пропонував свою, майже вже не можливу допомогу... Він був одержимий єдиним прагненням: врятувати її, незважаючи ні на що... Він просто не міг дозволити їй померти... Тому що без неї закінчилося б і його вже не потрібне йому життя... 
Вони дивилися мовчки одне на одного, намагаючись приховати неслухняні сльози, які вузькими доріжками текли по щоках... І не сила було відірвати одне від одного очей, бо знали: якщо йому не вдасться їй допомогти, цей погляд може стати для них останнім...
Лисий тюремник роздивлявся розбитого горем гостя і, не збираючись відвертатися, з цікавістю спостерігав сумну сцену чужої туги, що розгорталася перед ним...
 Видіння зникло і з'явилося інше, нічим не краще від колишнього – страшний, озброєний списами, ножами і рушницями озвірілий натовп із криками безжалісно руйнував прекрасний палац... 
Потім знову з'явився Аксель. Лише цього разу він стояв біля вікна в якійсь дуже красивій, багато обставленій кімнаті. А поряд із ним стояла та сама «подруга його дитинства» Маргарита, яку ми бачили з ним на самому початку. 

Версаль...
Лише цього разу вся її зарозуміла холодність кудись випарувалася, а красиве обличчя буквально дихало співчуттям і болем. Аксель був смертельно блідим і, притиснувшись чолом до шибки, з жахом спостерігав за чимось, що відбувалося на вулиці... Він чув натовп, що шумів за вікном, і в страхітливому трансі голосно повторював одні й ті ж слова:
– Душе моя, я так й не врятував тебе... Пробач мене, бідна моя... Допоможи їй, дай їй сил витерпіти це, Господи!..
– Акселю, будь ласка!.. Ви повинні опанувати себе заради неї. Ну, будь ласка, будьте розсудливі! – зі співчуттям вмовляла його стара подруга.
– Розсудливість? Про яку розсудливість ви кажете, Маргарито, коли весь світ з'їхав з глузду?!. – закричав Аксель. – За що ж її? За що?.. Що ж такого вона їм зробила?!.
Маргарита розгорнула якийсь маленький аркушик паперу і, мабуть, не знаючи, як його заспокоїти, промовила:
– Заспокойтеся, любий Акселю, ось послухайте краще:
– «Я кохаю вас, мій друже... Не турбуйтеся про мене. Мені бракує лише ваших листів. Можливо, нам не судилося побачитися знову... Прощайте, найкоханіший і той, хто найбільше від усіх кохав...». 
Це був останній лист королеви, який Аксель перечитував тисячі разів, але з чужих вуст він звучав чомусь ще болючіше...
– Що це? Що ж там таке відбувається? – не витримала я.
– Це прекрасна королева помирає... Її зараз стратять, – сумно відповіла Стелла.
– А чому ми не бачимо? – знову запитала я. 
– О, ти не хочеш на це дивитися, вір мені, – похитало голівкою малятко. – Так шкода, вона така нещасна... Як же це несправедливо.
– Я б усе-таки хотіла побачити... – попросила я.
– Ну, дивися... – сумно кивнула Стелла.
На величезній площі, яка була напхом напхана «напруженою» юрбою, посередині зловісно підносився ешафот... Маленькими, кривими сходинками на нього гордо підіймалася смертельно бліда, дуже схудла і стомлена, одягнена в біле жінка. Її коротко обстрижене світле волосся майже повністю приховував скромний білий чепець, а у втомлених, почервонілих від сліз або безсоння очах відбивалася глибока безпросвітна печаль... 

Марія Антуанетта на ешафоті

Ледь погойдуючись, оскільки через туго зав'язані за спиною руки їй було складно тримати рівновагу, жінка якось піднялася на поміст, усе ще з останніх сил намагаючись триматися просто і гордо. Вона стояла і дивилася в натовп, не опускаючи очей і не показуючи, як же насправді їй було жахливо страшно... І не було нікого довкола, чий дружній погляд міг би зігріти останні хвилини її життя... Нікого, хто своїм теплом міг би допомогти їй вистояти цю страхітливу мить, коли її життя мало таким жорстоким способом покинути її... 
До цього клекотливий, збуджений натовп раптом несподівано замовк, неначе налетів на непереборну перешкоду... Жінки, що стояли в передніх рядах, мовчки плакали. Худенька фігурка на ешафоті підійшла до плахи і, ледь спіткнувшись, боляче впала на коліна. На декілька коротких секунд вона підняла до неба своє змучене, але вже втихомирене близькістю смерті обличчя... глибоко зітхнула... і гордо поглянувши на ката, поклала свою втомлену голову на плаху. Плач голоснішав, жінки закривали дітям очі. Кат підійшов до гільйотини.... 
— Господи! Ні!!! — несамовито закричав Аксель. 
Тієї самої миті у сірому небі з-за хмар раптом виглянуло сонечко, ніби освітлюючи останню дорогу нещасної жертви... Воно ніжно торкнулося її блідої, страшенно змарнілої щоки, наче ласкаво кажучи останнє земне «пробач». На ешафоті яскраво блиснуло – важкий ніж упав, розкидаючи яскраві червоні бризки... Натовп зойкнув. Білява голівка впала в кошик, усе було закінчено... Красуня-королева відійшла туди, де не було більше болю, не було знущань... Був лише спокій...
 Довкола стояла смертельна тиша. Більше не було на що дивитися...
Так померла ніжна і добра королева, до найостаннішої хвилини зумівши стояти з гордо піднесеною головою, яку потім так просто і безжалісно відтяв важкий ніж кривавої гільйотини...

Палач показує натовпу голову жертви

Блідий, застиглий як мрець, Аксель дивився невидимими очима у вікно і, здавалося, життя витікало з нього крапля за краплею, болісно повільно... Відносячи його душу далеко-далеко, аби там у світлі й тиші навіки злитися з тією, яку він так сильно і самовіддано кохав...
– Бідна моя... Душе моя... Як же я не помер разом із тобою?.. Усе тепер скінчене для мене... – все ще стоячи біля вікна, помертвілими губами шепотів Аксель.
Але все «скінчиться» для нього набагато пізніше, за двадцять довгих років, і кінець цей буде, знову ж таки, не менш жахливим, ніж у його незабутньої королеви... 
– Хочеш дивитися далі? – тихо запитала Стелла.
Я лише кивнула, не в змозі сказати ні слова. 
Ми побачили вже інший, озвірілий натовп людей, а перед ним стояв усе той самий Аксель, лише цього разу дія відбувалася вже багато років потому. Він був усе таким же красивим, лише вже майже зовсім сивим, в чудовій  військовій формі якогось дуже значного чину, виглядав таким же підтягнутим і струнким. І ось, та сама блискуча, розумна людина стояла перед якимись напівп'яними, озвірілими людьми і, безнадійно намагаючись їх перекричати, намагалася щось їм пояснити... Але ніхто з присутніх, на жаль, слухати його не хотів...  У бідного Акселя полетіло каміння, і натовп,  бридкою  лайкою  розпалюючи  свою  злість,  

Граф Аксель Ферсен приблизно
через двадцать років після загибелі
Марії Антуанетти
почав напирати. Він намагався від них відбитися, але його повалили на землю, стали звіряче топтати ногами, зривати з нього одяг... А якийсь бурмило раптом стрибнув йому на груди, ламаючи ребра і бездумно легко вбив ударом чобота в скроню. Голе, знівечене тіло Акселя кинули на узбіччя дороги, і не знайшлося нікого, хто в той момент захотів би його вже мертвого пошкодувати... Довкола був лише реготливий, п'яний, збуджений натовп... якому просто потрібно було виплеснути на когось свою накопичену тваринну злість... 
Чиста душа Акселя, настраждавшись, нарешті звільнилася і відлетіла, щоби з'єднатися з тією, яка була його світлим і єдиним коханням та чекала його стільки довгих років...
Ось так, знову ж таки дуже жорстоко скінчила своє життя нам із Стеллою майже незнайома людина, але людина, що стала такою близькою – людина на ім'я Аксель, і... той самий маленький хлопчик, який, проживши всього якихось коротеньких п'ять років, зумів зробити вражаючий і єдиний у своєму житті подвиг, яким міг би чесно пишатися будь-який дорослий, що жив на землі... 
– Який жах!.. – шоковано прошепотіла я. – За що його так? 
– Не знаю... – тихо прошепотіла Стелла. – Люди чомусь були тоді дуже злі, навіть зліші, ніж звірі... Я дуже багато дивилася, аби зрозуміти, але не зрозуміла... – покачало голівкою малятко. – Вони не слухали розуму, а просто вбивали. І все красиве навіщось руйнували теж...
 – А як же діти Акселя або дружина? – схаменувшись після потрясіння, запитала я.
– У нього ніколи не було дружини – він завжди любив лише свою королеву, – із сльозами на очах сказала крихітка Стелла.
І тут раптово в мене в голові наче зблиснув спалах – я зрозуміла, кого ми із Стеллою щойно бачили і за кого так від душі переживали!... Це була французька королева Марія-Антуанетта, про трагічне життя якої ми дуже недавно (і дуже коротко!) проходили на уроці історії, і страту якої наш вчитель історії надзвичайно схвалював, вважаючи такий страшний кінець «правильним і повчальним»... мабуть, тому, що він у нас переважно з історії викладав «Комунізм»... 
Незважаючи на смуток події, моя душа тріумфувала! Я просто не могла повірити в несподіване  щастя,  що  звалилося  на мене!.. Адже  я  стільки  часу 

Граф Аксель Ферсен
і Марія Антуанетта
цього чекала!.. Це був перший раз, коли я нарешті побачила щось реальне, що можна було легко перевірити, і від такої несподіванки мало не запищала від щенячого захвату, який мене охопив!.. Звичайно ж, я так раділа не тому, що не вірила в те, що зі мною постійно відбувалося. Навпаки – я завжди знала, що все, що зі мною відбувається, – реально. Але, мабуть, мені, як і будь-якій звичайній людині, і особливо – дитині, все-таки інколи потрібне було хоч якесь просте підтвердження того, що я поки не божеволію і що тепер можу сама собі довести, що все, що зі мною відбувається, не є просто моєю хворою фантазією або вигадкою, а реальним фактом, описаним або баченим іншими людьми. Тому таке відкриття для мене було справжнім святом!.. 
Я вже заздалегідь знала, що, тільки-но повернуся додому, відразу ж пожену в міську бібліотеку, аби зібрати все, що лише зможу знайти, про нещасну Марію-Антуанетту і не заспокоюся, поки не знайду хоч щось, хоч якийсь факт, що збігався з нашими видіннями... Я знайшла, на жаль, всього лише дві малесенькі книжечки, в яких описували не так уже й багато фактів, але цього сповна вистачало, тому що вони цілком підтверджували точність баченого мною в Стелли. 
Ось те, що мені вдалося тоді знайти:
коханим королеви був шведський граф, на ім'я Аксель Ферсен, який самовіддано любив її все своє життя і ніколи після її смерті не одружувався; 
їх прощання перед від'їздом графа до Італії відбувалося в саду Маленького Тріанону – улюбленого місця Марії-Антуанетти – опис якого точно збігався з побаченим нами; 
бал на честь приїзду шведського короля Густава, що відбувся 21 червня, на якому всі гості чомусь були одягнені в біле; 
спроба втечі в зеленій кареті, організована Акселем (всі інші шість спроб втечі також організував Аксель, але жодна з них, через ті чи інші причини, не вдалася. Щоправда, дві з них провалилися за бажанням самої Марії-Антуанетти, оскільки королева не захотіла втікати сама, залишивши своїх дітей); 
страта королеви проходила в повній тиші, замість очікуваного «щасливого буйства» натовпу; 
за декілька секунд до удару ката несподівано виглянуло сонце... 
останній лист королеви до графа Ферсена майже дослівно відтворено в книзі «Спогади графа Ферсена», і він майже точно повторював нами почуте, за винятком усього лише декількох слів.
Уже цих маленьких деталей вистачило, аби я кинулася в бій зі збільшеною вдесятеро силою!.. Але це було вже потім... А тоді, аби не здатися смішною чи безсердечною, я з усіх сил спробувала опанувати себе і приховати своє захоплення з приводу мого дивного «осяяння». І аби розвіяти сумний Стеллин настрій, запитала:
– Тобі дуже подобається королева? 
– О, так! Вона добра і така красива... І бідний наш «хлопчик», він і тут стільки страждав...
Мені стало дуже шкода цю чуйну, милу дівчинку, яка навіть у своїй смерті так переживала за цих зовсім чужих і майже незнайомих їй людей, як не переживає дуже багато хто за найрідніших... 
– Напевно, в стражданні є якась частка мудрості, без якої ми б не зрозуміли, яке дороге наше життя? – невпевнено сказала я.
– Ось! Це й бабуся так само каже! – зраділа дівчинка. – Але якщо люди хочуть лише добра, то чому ж вони повинні страждати?
– Може, тому, що без болю і випробувань навіть найкращі люди не зрозуміли б насправді того самого добра? – пожартувала я. 
Але Стелла чомусь зовсім не сприйняла це, як жарт, а дуже серйозно сказала:
– Так, я думаю, ти маєш рацію... А хочеш поглянути, що сталося з сином Гарольда далі? – уже веселіше сказала вона.
– О ні, мабуть, більше не треба! – благала я. 
Стелла радісно засміялася.
– Не бійся, цього разу не буде біди, тому що він ще живий!
– Як – живий? – здивувалася я.
Тут же знову з'явилося нове видіння і, на мій невимовний подив, це вже виявилося наше століття (!), і навіть наш час... Біля письмового столу сидів сивий, дуже приємний чоловік і про щось зосереджено думав. Уся кімната була буквально завалена книгами; вони були скрізь – на столі, на підлозі, на полицях і навіть на підвіконні. На маленькій софі сидів величезний пухнастий кіт і, не звертаючи жодної уваги на господаря, зосереджено вмивався великою, дуже м'якою лапкою. Усе довкола створювало враження «вченості» і затишку.
– Це, що – він живе знову?.. – не зрозуміла я. 
Стелла кивнула.
– І це просто зараз? – не вгамовувалася я. 
Дівчинка знову підтвердила кивком її милої рудої голівки.
– Гарольду, напевно, дуже дивно бачити свого сина таким іншим?.. Як же ти знайшла його знову? 
– О, так само! Я просто «відчула» його «ключик» так, як вчила бабуся, – задумливо промовила Стелла. – Після того, як Аксель помер, я шукала його сутність по всіх «поверхах» і не могла знайти. Тоді пошукала серед живих – і він знову був там. 
– І ти знаєш, хто він тепер, у цьому житті?
– Поки ні... Але обов'язково дізнаюсь. Я намагалася багато разів до нього «достукатися», але він чомусь мене не чує... Він завжди сам і майже весь час зі своїми книгами. З ним лише стара жінка, його прислуга і цей кіт. 
– Ну, а дружина Гарольда? Її ти теж знайшла? – запитала я.
– Ой, звичайно ж! Дружину ти знаєш – це моя бабуся!.. – лукаво посміхнулася Стелла.
Я застигла в справжньому шоку. Чомусь такий неймовірний факт ніяк не хотів вкладатися в моїй враженій голові...
– Бабуся?.. – лише й змогла вимовити я. 
Стелла кивнула, дуже задоволена справленим враженням.
– Як же так? Тому вона й допомогла тобі їх знайти? Вона знала?!.. – тисячі питань одночасно скажено крутилися в моєму розбурханому мозку, і мені здавалося, що я ніяк не встигну всього запитати, що мене цікавить. Я хотіла знати ВСЕ! І водночас прекрасно розуміла, що «всього» мені ніхто не збирається казати...
– Я, напевно, тому його і вибрала, що відчувала щось, – задумливо сказала Стелла. — А може, це бабуся навела? Але вона ніколи не зізнається, – махнула рукою дівчинка.
— А ВІН?.. Він теж знає? – лише й змогла запитати я.
– Ну, звичайно ж! – розсміялася Стелла. – А чому тебе це так дивує?
– Просто, вона вже старенька... Йому це повинно бути важко, – не знаючи, як би точніше пояснити свої відчуття і думки, сказала я.
– О, ні! – знову засміялася Стелла. – Він був радий! Дуже-дуже радий. Бабуся дала йому шанс! Ніхто б не зміг йому в цьому допомогти – а вона змогла! І він побачив її знову... Ой, це було так добре!
І тут лише нарешті я зрозуміла, про що вона каже... Мабуть, бабуся Стелли дала своєму колишньому «лицареві» той шанс, про який він так безнадійно мріяв решту свого довгого, після фізичної смерті, життя. Адже він так довго і наполегливо їх шукав, так шалено хотів знайти, аби всього лише один тільки раз сказати: як жахливо шкодує, що колись пішов... що не зміг захистити... що не зміг показати, як сильно і самовіддано їх любив... Йому було до смерті потрібно, аби вони спробували його зрозуміти і змогли б якось його пробачити, інакше в жодному зі світів йому не було чого  жити... 
І ось вона, його люба і єдина дружина, з'явилася йому такою, якою він пам'ятав її завжди, і подарувала йому чудовий шанс – подарувала прощення, а тим самим подарувала і життя...
Тут лише я насправді зрозуміла, що мала на увазі Стеллина бабуся, коли вона казала мені, який важливий дарований мною шанс «тим, що відійшли»... Тому що, напевно, нічого страшнішого на світі немає, ніж залишитися з непрощенною провиною завданої образи і болю тим, без кого не мало б сенсу все наше минуле життя...
Я раптом відчула себе дуже втомленою, неначе цей цікавий, проведений із Стеллою час забрав у мене останні краплинки моїх сил... Я зовсім забула, що це «цікаве», як і все цікаве раніше, мало свою «ціну», і тому, знову ж таки, як і раніше, за сьогоднішні «ходіння» теж доводилося платити... Просто всі ці «перегляди» чужих життів були величезним навантаженням для мого бідного, ще не звиклого до цього фізичного тіла і, на мій превеликий жаль, мене поки що вистачало дуже ненадовго...
– Ти не хвилюйся, я тебе навчу, як це робити! – ніби прочитавши мої сумні думки, весело сказала Стелла.
– Робити що? – не зрозуміла я.
– Ну, аби ти могла побути зі мною довше, – здивувавшись моєму питанню, відповіло малятко. – Ти жива, тому тобі й складно. А я тебе навчу. Хочеш погуляти, де живуть «інші»? А Гарольд нас тут почекає, – лукаво зморщивши маленький носик, запитала дівчинка.
– Просто зараз? – дуже невпевнено запитала я.
Вона кивнула... і ми несподівано кудись «провалилися», «просочившись» через мерехтливий всіма барвами веселки «зоряний пил», і опинилася вже в іншому, зовсім не схожому на попередній, «прозорому» світі... 
                                                        * * *
Доповнення
Нижче додаються кілька фотографій рідкісних картин з життя французької королеви Марії Антуанетти.


Шістнадцятирічна принцеса Марія Антуанетта



Молода королева...





Марія Антуанетта на старовинних малюнках


В костюмі для верхової їзди

Читання


Королева...



















Версаль, перші тривоги







Арешт королеви


Арешт королеви


Після вбивства короля Людовика XVI

Приниження солдатами

Причастя. Ніч перед стратою

Останній портрет королеви







Шлях на гільотину...

28. Стелла-4. Астрал
– Ой, ангели!!! Дивися, мамусю, Ангели! – несподівано пропищав поруч чийсь тоненький голосок.
Я ще не могла очуняти від незвичайного «польоту», а Стелла вже любо щебетала щось маленькій кругленькій дівчинці. 
– А якщо ви не ангели, то чому ви так виблискуєте?.. – щиро здивувавшись, запитало малятко, і тут же знову захоплено запищало: – Ой, ма-а-амочко! Який же він красивий!..
Тут лише ми помітили, що разом із нами «провалився» й останній «витвір» Стелли – її кумедний червоний «дракончик»...
– Це... що-о це? – аж з придихом запитало малятко. – А можна з ним побавитись?.. Він не образиться?
Мама, мабуть, подумки її суворо обсмикнула, тому що дівчинка раптом дуже засумувала. На теплі карі очки навернулися сльози і було видно, що ще трохи – і вони поллються рікою.
– Тільки не треба плакати! – швидко попросила Стелла. – Хочеш, я тобі зроблю такого ж? 
У дівчинки миттєво засвітилося личко. Вона схопила матір за руку і щасливо защебетала:
– Ти чуєш, мамусю, я нічого поганого не зробила, і вони на мене зовсім не сердяться! А можна мені мати такого теж?.. Я, правда, буду дуже доброю! Я тобі 
дуже-дуже обіцяю!

Світлана в 10 років
Мама дивилася на неї сумними очима, прагнучи вирішити, як би правильніше відповісти. А дівчинка несподівано спитала:
– А ви не бачили мого тата, добрі сяючі дівчатка? Він із моїм братиком кудись зник...
Стелла питально на мене поглянула. І я вже заздалегідь знала, що вона зараз запропонує...
– А хочете, ми їх пошукаємо? – як я і думала, запитала вона.
– Ми вже шукали, ми тут давно. Але їх немає, – дуже спокійно відповіла жінка.
– А ми по-іншому пошукаємо, – посміхнулася Стелла. – Просто подумайте про них, аби ми змогли їх побачити, і ми їх знайдемо.
Дівчинка смішно примружилася, мабуть, дуже прагнучи подумки створити картинку свого тата. Минуло декілька секунд...
– Мамусю, а як же так – я його не пам'ятаю?.. – здивувалося малятко.
Таке я чула вперше і зі здивуванням у великих Стеллиних очах зрозуміла, що для неї це теж щось зовсім новеньке...
– Як так – не пам'ятаєш? – не зрозуміла мати.
– Ну, ось дивлюся, дивлюся і не пам'ятаю... Як же так, я ж його дуже люблю? Може, і справді його більше немає?..
– Пробачте, а ви можете його побачити? — обережно спитала я в матері.
Жінка впевнено кивнула, але раптом щось в її обличчі змінилося, і було видно, що вона дуже розгубилася.
– Ні... Я не можу його пригадати... Невже таке можливе? – майже перелякано сказала вона.
– А вашого сина? Ви можете пригадати? Або братика? Ти можеш пригадати свого братика? – звертаючись відразу до обох, запитала Стелла. 
Мама і донька заперечливо похитали головами.
Зазвичай таке життєрадісне, личко Стелли виглядало дуже заклопотаним, напевно, ніяк не могла зрозуміти, що ж таке тут відбувається. Я буквально відчувала напружену роботу її живого і такого незвичайного мозку.
– Придумала! Я придумала! – раптом щасливо заверещала Стелла. – Ми «одягнемо» ваші образи і підемо «погуляти». Якщо вони десь є – вони нас побачать. Правда ж?
Ідея мені сподобалася, і залишалося лише подумки «переодягнутися» і піти на пошуки.
– Ой, будь ласка, а можна я з ним побуду, поки ви не повернетеся? – наполегливо не забувало свого бажання малятко. – А як його звуть?
– Поки що ніяк, – посміхнулася їй Стелла, – а тебе?
– Лія, – відказало малятко. – А чому все-таки ви світитеся? Ми одного разу бачили таких, але всі казали, що це ангели... А хто ж тоді ви?
– Ми такі ж дівчатка, як ти, лише живемо «вгорі».
– А вгорі – це де? – не вгамовувалася маленька Лія.
– На жаль, ти не можеш туди піти, – потрапивши в скруту, намагалася якось пояснити Стелла. – Хочеш, я тобі покажу?
Дівчинка від радості застрибала. Стелла взяла її за ручку і відкрила перед нею свій вражаючий фантастичний світ, де все здавалося таким яскравим і щасливим, що не хотілося в це вірити.
Очі в Лії стали схожими на два величезні круглі блюдця:
– Ой, краса-а яка-а!.. А це що – рай? Ой ма-амочко!.. – захоплено, але дуже тихо пищала дівчинка, неначе боячись злякати це неймовірне видіння. – А хто ж там живе? Ой, дивіться, яка хмара!.. І дощик золотий! А то хіба таке буває?..
– А ти коли-небудь бачила червоного дракончика? – Лія заперечливо хитнула головою. – Ну, ось бачиш, а в мене буває, тому що це мій світ.
– А ти тоді що ж – Бог??? – Але ж Бог не може бути дівчинкою, правда ж? А тоді, хто ж ти?..
Питання сипалися з неї лавиною і Стелла, не встигаючи на них відповідати, засміялася.
Не зайнята «питаннями-відповідями», я стала стиха оглядатися довкола і зовсім здивувалася незвичайним світом, який відкривався мені… Це був справжнісінький «прозорий» світ. Усе довкола виблискувало і переливалося якимось блакитним, примарним світлом, від якого (як повинно було б) чомусь не ставало холодно, а навпаки – воно гріло незвичайно глибоким, пронизуючим душу теплом. Довкола мене час від часу пропливали прозорі людські фігури, то ущільнюючись, то стаючи прозорими, як туман, що світився... Цей світ був дуже красивим, але якимсь непостійним. Здавалося, він весь час мінявся, точно не знаючи, яким би залишитися назавжди...
– Ну що, ти готова «погуляти»? – вирвав мене з моїх мрій бадьорий Стеллин голосок.
– А куди підемо? – отямившись, запитала я.
– Підемо шукати зниклих! – весело посміхнулося малятко.
– Любі дівчатка, а ви все ж дозволите мені постерегти вашого дракончика, поки ви гулятимете? – ні за що не бажаючи його забути, опустивши свої круглі очка, попросила маленька Лія.
– Ну гаразд, стережи, – прихильно вирішила Стелла. – Лише нікому не давай, а то він ще маля і може злякатися.
– Ой, ну що ви, як можна!.. Я його дуже любитиму, поки ви повернетеся... 
Дівчинка готова була просто зі шкіри вилізти, аби отримати свого неймовірного «диво-дракона», а це «диво» надималося й пихтіло, мабуть, прагнучи щосили сподобатися, неначе відчувало, що йдеться саме про нього...
– А ви коли ще прийдете? Ви дуже скоро прийдете, любі дівчатка? –таємно мріючи, що ми прийдемо дуже нескоро, запитало малятко.
Нас із Стеллою відокремила від них мерехтлива прозора стіна... 
– З чого почнемо? – серйозно запитала заклопотана не на жарт дівчинка. – Таке мені ніколи не траплялося, але я тут ще не так давно... Тепер ми повинні щось робити, правда ж?.. Адже ми обіцяли!
– Ну, давай спробуємо «одягти» їх образи, як ти і пропонувала? – довго не думаючи, сказала я.
Стелла щось тихенько «поворожила» і за секунду стала схожа на кругленьку Лію, ну а мені, звичайно, дісталася Мама, що мене дуже розсмішило... А одягали ми на себе, як я розуміла, просто енергетичні образи, за допомогою яких сподівалися знайти потрібних нам зниклих людей. 
– Ось це є позитивний бік використання чужих образів. А існує ще і негативний – коли хтось використовує це з поганою метою, як та сутність, яка одягла на себе «ключ» бабусі, щоб могти мене бити. Це мені все Бабуся пояснювала... 
Кумедно було чути, як ця малесенька дівчинка професорським голоском викладала такі серйозні істини... Але вона й насправді ставилася до всього дуже серйозно, незважаючи на її сонячний, щасливий характер.
– Ну що – пішли, «дівчинко Ліє»? – вже з великим нетерпінням запитала я.
Мені дуже хотілося поглянути ці інші «поверхи», поки вистачало на це сил. Я вже встигла помітити, яка велика різниця була між цим, в якому ми знаходилися зараз, і «верхнім», Стеллиним «поверхом». Тому було дуже цікаво швидше «поринути» в черговий незнайомий світ і дізнатися про нього, по можливості, якомога більше, тому що я зовсім не була впевнена, чи ще повернуся сюди колись.
– А чому цей «поверх» набагато щільніший, ніж попередній, і більше заповнений сутностями? – запитала я.
– Не знаю... – знизала своїми тендітними плічками Стелла. – Може тому, що тут живуть просто лише добрі люди, які нікому не робили зла, поки жили в своєму останньому житті. Тому їх тут і більше. А вгорі живуть сутності, які «особливі» і дуже сильні... – тут вона засміялася. – Але я не кажу про себе, якщо ти це подумала! Хоча бабуся каже, що моя сутність дуже стара, понад мільйон років... Це жах, як багато, правда? Хтозна, що було мільйон років тому на Землі?.. – задумливо вимовила дівчинка.
– А може, ти була тоді зовсім не на Землі?
– А де?!.. – вражено запитала Стелла.
– Ну, не знаю. То хіба ти не можеш поглянути? – здивувалася я. 
Мені тоді здавалося, що вже з її здібностями можливо ВСЕ!.. Але на мій великий подив, Стелла заперечливо покачала голівкою.
– Я ще дуже мало вмію, лише те, що бабуся навчила, – ніби шкодуючи, відповіла вона.
– А хочеш, я покажу тобі своїх друзів? – раптом запитала я.
 І не давши їй подумати, розгорнула в пам'яті наші зустрічі, коли мої дивні «зоряні друзі» приходили до мене так часто, і коли мені здавалося, що нічого цікавішого вже ніяк не може бути...
– О-ой, це ж краса яка-а!... – із захопленням видихнула Стелла. І раптом, побачивши ті самі дивні знаки, які вони мені показували безліч разів, вигукнула: – Дивися, адже це вони навчали тебе!.. О-о, як це цікаво!
Я стояла в цілком замороженому стані і не могла промовити ні слова... Навчали??? Невже всі ці роки я мала у своєму мозку якусь важливу інформацію, і замість того, щоб якось її зрозуміти, я, як сліпе кошеня, борсалася у своїх дрібних спробах і припущеннях, намагаючись знайти в них якусь істину?!. А все вже давним-давно в мене було «готовим»?..
Навіть не знаючи, чого мене там навчали, я просто «кипіла» від обурення на саму себе за таку помилку. Подумати лишень, у мене просто перед носом розкрили якісь «таємниці», а я нічого і не зрозуміла!.. Напевно, справді не тoму відкрили!!!
– Ой, не треба так побиватися! – засміялася Стелла. – Покажеш бабусі, і вона тобі пояснить.
– А можна тебе запитати – хто ж усе-таки твоя бабуся? – соромлячись, що входжу в «приватну територію», спитала я.
Стелла задумалася, смішно зморщивши свого носика (у неї була ця кумедна звичка, коли вона про щось серйозно думала), і не дуже впевнено промовила:
– Не знаю я... Інколи мені здається, що вона знає все і що вона дуже, дуже стара... У нас було багато фотографій вдома, і вона там скрізь однакова – така ж, як зараз. Я ніколи не бачила, якою вона була молодою. Дивно, правда ж?
– І ти ніколи не запитувала?..
– Ні, я думаю, вона мені сказала б, якби це було потрібно... Ой, поглянь! Ох, як красиво!.. – раптом несподівано у захваті запищало малятко, показуючи пальчиком на дивні, виблискуючі золотом морські хвилі. Це, звичайно ж, було не море, але хвилі й справді були дуже схожі на морські – вони важко котилися, обганяючи одна одну, ніби граючись, лише на місці гребеня замість сніжно-білої морської піни тут усе всуціль виблискувало й переливалося червоним золотом, розпорошуючи тисячами прозорі золотисті бризки... Це було дуже красиво. І ми, звичайно, захотіли побачити всю цю красу ближче...
Коли ми підійшли досить близько, я раптом почула тисячі голосів, які звучали одночасно, немовби виконуючи якусь дивну, не схожу ні на що, чарівну мелодію. Це була не пісня, і навіть не звична нам музика... Це було щось зовсім немислиме та невимовне... але звучало воно приголомшливо.
– Ой, це ж мисляче море! О, це тобі точно сподобається! – весело щебетала Стелла.
– Воно мені вже подобається, лише чи безпечно це?
– Ні, ні, не турбуйся! Це просто для заспокоєння «втрачених» душ, яким досі сумно після приходу сюди... Я слухала його тут годинами... Воно живе, і для кожної душі «співає» інше. Хочеш послухати?
І я лише зараз помітила, що в цих золотих, виблискуючих хвилях хлюпалися безліч сутностей... Деякі з них просто лежали на поверхні, плавно погойдуючись на хвилях, інші пірнали в «золото» з головою, довго не показувалися, мабуть, повністю занурюючись в уявний «концерт», і зовсім не спішили звідти повертатися...
– Ну, що – послухаємо? – нетерпляче підштовхувало мене малятко.
Ми підійшли впритул... І я відчула дивно-м'який дотик виблискуючої хвилі... Це було щось неймовірно ніжне, дивовижно ласкаве і заспокійливе, та водночас воно проникало в найпотаємніші «глибини» моєї здивованої і ледь настороженої душі... Моєю стопою пробігла, вібруючи мільйонами різних відтінків, тиха «музика» і, підіймаючись вгору, почала огортати мене з головою чимось казково красивим, що годі було й описати... Я відчувала, що лечу, хоча жодного польоту наяву не було. Це було прекрасно!.. Кожна клітинка розчинялася і танула в новій хвилі, а виблискуюче золото вимивало мене наскрізь, відносячи все погане і сумне та залишаючи в душі лише чисте, первозданне світло...
Я навіть не відчула, як увійшла й поринула в це виблискуюче диво майже з головою. Було просто неймовірно добре і не хотілося ніколи звідти виходити... 
– Ну, все, вистачить вже! Нас завдання чекає! – увірвався в осяйну красу наполегливий Стеллин голосок. – Тобі сподобалося?
– О, ще й як! – видихнула я. – Так не хотілося виходити!..
– Ось-ось! Так і «купаються» деякі до наступного втілення... А потім вже більше сюди не повертаються... 
– А куди ж вони йдуть? – здивувалася я.
– Нижче... Бабуся каже, що тут місце теж треба собі заслужити... І хто всього лише чекає і відпочиває, той «відпрацьовує» в наступному втіленні. Думаю, це правда...     
– А що там – нижче? – зацікавлено запитала я.
– Там уже не так приємно, повір мені, – лукаво посміхнулася Стелла.
– А це море, воно лише одне, чи таких тут багато?
– Ти побачиш... Воно все різне – де море, де просто «вигляд», а де енергетичне поле, повне різних струмочків і рослин, і все це теж «лікує» душі і заспокоює... лише не так просто цим користуватися – треба спершу заслужити. 
– А хто не заслужить? Хіба вони живуть не тут? – не зрозуміла я.
– Живуть, але вже не так красиво... – похитала головою крихітка. – Тут так само, як на Землі – ніщо не дається задарма, лише ось цінності тут зовсім інші. А хто не хоче – тому і дістається все набагато простіше. Усю цю красу не можна купити, її можна лише заслужити...
– Ти кажеш зараз точнісінько, як твоя бабуся, ніби ти вивчила її слова... – посміхнулася я.
– Так воно і є! – повернула посмішку Стелла. – Я багато чого прагну запам'ятати з того, про що вона говорить. Навіть те, що поки не зовсім розумію... Але ж зрозумію колись, правда ж? А тоді, можливо, вже нiкому буде навчити... Ось і допоможе.
Тут ми раптом побачили дуже незрозумілу, але надзвичайно привабливу картинку – на сяючій, пухнасто-прозорій блакитній землі, як на хмарі, стояло скупчення сутностей, які постійно змінювали одна одну і когось кудись відводили, потім знову повертаючись назад. 
– А це що? Що вони там роблять? – спантеличено запитала я.
– О, це вони всього лише допомагають приходити «новачкам», аби не страшно було. Там приходять нові сутності, – спокійно сказала Стелла. 
– Ти вже бачила все це? А можемо ми поглянути?
– Звичайно ж! – і ми підійшли ближче...
І я побачила цілком захопливу за своєю красою дію... У повній порожнечі, немовби з нічого, раптом з'являлася прозора сяюча куля і, як квітка, тут же розкривалася, випускаючи нову сутність, яка цілком розгублено озиралася довкола, ще нічого не розуміючи... І тут же сутності, котрі чекали, обіймали «новоприбулого» згустком теплої виблискуючої енергії, ніби заспокоюючи, і відразу ж кудись відводили.
– Це вони приходять після смерті?.. – чомусь дуже тихо запитала я. 
Стелла кивнула і сумно відповіла:
– Коли прийшла я, ми потрапили на різні «поверхи», моя сім'я і я. Було дуже самотньо і сумно... Але тепер уже все гаразд. Я до них сюди багато разів ходила – вони тепер щасливі.
– Вони просто тут, на цьому «поверсі»?.. – не могла повірити я. 
Стелла знову сумно кивнула голівкою, і я вирішила, більше не запитуватиму, аби не ятрити її світлу, добру душу.
Ми йшли незвичайною дорогою, яка з'являлася і зникала в міру того, як ми нею ступали. Дорога м'яко мерехтіла і неначе вела, вказуючи шлях, ніби знала, куди нам треба йти... Було приємне відчуття свободи і легкості, начебто весь світ довкола раптом став зовсім невагомим. 
– А чому ця дорога вказує нам, куди йти? – не витримала я.
– Вона не вказує, вона допомагає, – відповіло малятко. – Тут усе складається з думки, забула? Навіть дерева, море, дороги, квіти – всі чують, про що ми думаємо. Це насправді чистий світ... напевно, те, що люди звикли називати Раєм... Тут не можна обдурити.
– А де ж тоді Пекло?.. Воно теж існує?
– О, я обов'язково тобі покажу! Це нижній «поверх» і там ТАКЕ!!! – аж здвигнула плічками Стелла, мабуть, пригадавши щось не дуже приємне.
Ми йшли далі, і тут я помітила, що довкілля стало потроху змінюватися. Прозорість кудись почала зникати, поступаючись місцем набагато «щільнішому», схожого на земний, пейзажу. 
– Що відбувається, де ми? – насторожилася я.
– Там само, – зовсім спокійно відповіла крихітка. – Лише зараз вже знаходимося в тій частині, яка простіша. Пам'ятаєш, ми щойно говорили про це? Тут здебільшого ті, хто тільки що прийшов. Коли вони бачать такий, схожий на їхній звичний, пейзаж – їм легко сприймати свій «перехід» у цей новий для них світ... А ще тут живуть ті, які не хочуть бути кращими, ніж вони є, і не бажають робити щонайменших зусиль, аби досягти чогось вище.
– Отже, цей «поверх» складається ніби з двох частин? – уточнила я.
– Можна сказати й так, – задумливо відповіла дівчинка і несподівано перейшла на іншу тему: – Щось ніхто тут не звертає на нас жодної уваги. Думаєш, їх тут немає?
Озирнувшись довкола, ми зупинилися, не маючи щонайменшого поняття, що робити далі. 
– Ризикнемо «нижче»? – запитала Стелла. 
Я відчувала, що крихітка втомилася. Та і я теж була дуже далеко від своєї кращої форми. Але я була майже впевнена, що здаватися вона ніяк не збирається, тому кивнула у відповідь.
– Ну, тоді треба трохи підготуватися... – закусивши губу і серйозно зосередившись, заявила войовнича Стелла. – Чи знаєш ти, як поставити собі сильний захист?
– Начебто – так. Але я не знаю, наскільки він буде сильним, – збентежено відповіла я. Мені дуже не хотілося саме зараз її підвести.
– Покажи, – попросила дівчинка.
Я зрозуміла, що це не примха і що вона просто прагне мені допомогти. Тоді я спробувала зосередитися і зробила свій зелений «кокон», який я робила собі завжди, коли мені потрібний був серйозний захист.
– Ого!.. – здивовано розкрила очиці Стелла. – Ну, тоді пішли.
Цього разу наш політ униз вже аж ніяк не був таким приємним, як попередній... Чомусь дуже стиснуло груди, і важко було дихати. Але помалу все це немовби вирівнялося, і я з подивом втупилася на моторошнуватий пейзаж, що нам відкрився...
Важке криваво-червоне сонце скупо освітлювало тьмяні, фіолетово-коричневі силуети далеких гір... По землі, як гігантські змії, повзли глибокі тріщини, з яких виривався щільний темно-помаранчевий туман і, зливаючись із поверхнею, ставав схожим на кривавий саван. Усюди бродили дивні, ніби неприкаяні сутності людей, які виглядали дуже щільними, майже фізичними... Вони то з'являлися, то зникали, не звертаючи один на одного жодної уваги, ніби нікого, окрім себе, не бачили і жили лише у своєму, закритому від інших, світі. Вдалині, поки не наближаючись, іноді з'являлися темні фігури якихось жахливих звірів. Відчувалася небезпека, було моторошно, хотілося бігти звідси стрімголов, не обертаючись...
– Це ми просто в Пеклі чи що? – в жаху від побаченого запитала я.
– Але ти ж хотіла поглянути, як це виглядає, – ось і поглянула, – напружено посміхаючись, відповіла Стелла.
Відчувалося, що вона чекає на якусь неприємність. Та й нічого іншого, окрім неприємностей, тут, по-моєму, просто ніяк не могло бути...
– А ти знаєш, інколи тут трапляються й добрі сутності, які просто припустилися великих помилок. І, справді, мені їх дуже шкода... Уявляєш – чекати тут наступного свого втілення?!. Страх!
Ні, я ніяк не могла цього уявити, та й не хотіла. А добром тут аж ніяк не пахло.
– А ти не права! – знову підслухало мої думки малятко. – Інколи сюди і справді потрапляють дуже добрі люди, і за свої помилки вони платять дуже дорого... Мені їх, правда, шкода...
– Невже ти думаєш, що наш зниклий хлопчик теж потрапив сюди?!. Вже він справді не встиг нічого такого поганого зробити. Ти сподіваєшся знайти його тут?.. Думаєш, таке можливе?
– Бережися!!! – раптом дико завищала Стелла. 
Мене розплющило по землі, як велику жабу, і я лише встигла відчути, неначе на мене звалилася величезна страшно смердюча гора... Щось пихтіло, плямкало і пирхало, розносячи огидливий запах гнилі та протухлого м'яса. Мене ледь не знудило – добре, що ми тут «гуляли» лише сутностями, без фізичних тіл. Інакше в мене, напевно, сталися б значні неприємності.....
– Вилазь! Ну, вилазь же!!! – пищала перелякана дівчинка.
Але це було легше сказати, ніж зробити... Смердюча туша звалилася на мене всією вагою свого величезного тіла і вже, мабуть, була готова поласувати моєю свіженькою життєвою силою... А в мене, як на зло, ніяк не виходило від неї звільнитися, і в моїй стиснутій страхом душі вже зрадницьки починала попискувати паніка...
– Давай же! – знову крикнула Стелла. Потім вона раптом ударила чудовисько якимось яскравим променем і знову закричала: – Біжи!!!
Я відчула, що трохи полегшало, і щодуху енергетично штовхнула навислу наді мною тушу. Стелла бігала довкола і безстрашно била з усіх боків уже ослаблене страховисько. Я якось вибралася, за звичкою важко хапаючи ротом повітря, і насправді вжахнулася від побаченого!.. Просто переді мною лежала величезна шипувата туша, вся вкрита якимось різко смердючим слизом, із величезним зігнутим рогом на широкій бородавчастій голові.
– Біжімо! – знову закричала Стелла. – Адже він ще живий!..
Мене наче вітром змело... Я зовсім не пам'ятала, куди мене понесло... Але, слід сказати, понесло дуже швидко.
– Ну й бігаєш ти... – захекавшись, ледве вимовляючи слова, витиснула крихітка.
– Ой, будь ласка, пробач мені! – присоромившись, вигукнула я. – Ти так закричала, що я  з переляку помчала світ за очі...
– Нічого, наступного разу будемо обережніше, – заспокоїла Стелла.
У мене від такої заяви очі полізли на лоба!..
– А що, буде ще «наступний» раз??? — сподіваючись на «ні», обережно запитала я.
– Звичайно ж! Адже вони живуть тут! – дружньо «заспокоїла» мене хоробра дівчинка.
– А що ж ми тоді тут робимо?..
– Ми ж рятуємо когось, хіба ти забула? – щиро здивувалася Стелла.
А в мене, очевидно від усього цього жаху, наша «рятувальна експедиція» повністю вилетіла з голови. Але я спробувала щонайшвидше опанувати себе, аби не показати Стеллі, що я насправді дуже сильно злякалася.
– Ти не думай, у мене після першого разу цілий день коси дибки стирчали! – вже веселіше сказало малятко. 
Мені просто захотілося її розцілувати! Якимось чином бачачи, що мені соромно за свою слабкість, вона примудрилася зробити так, що я відразу ж знову відчула себе добре.
– Невже ти справді думаєш, що тут можуть знаходитися тато і братик маленької Лії?.. – від душі дивуючись, запитала її ще раз я.
– Звичайно! Їх просто могли вкрасти, – вже зовсім спокійно відповіла Стелла.
– Як – вкрасти? І хто?..
Але малятко не встигло відповісти... Із-за дрімучих дерев вистрибнуло щось дужче, ніж наш перший «знайомий». Це було щось неймовірно вертке і сильне, з маленьким, але дуже потужним тілом, воно щосекунди викидало зі свого волохатого черева дивну липку «сітку». Ми навіть не встигли писнути, як обоє в неї дружно потрапили... Стелла з переляку стала схожа на маленького скуйовдженого совенятка – її великі блакитні очі були схожі на два величезні блюдця, з виплесками жаху посередині. 
Треба було терміново щось вигадати, але моя голова чомусь була зовсім порожня, як би я не намагалася щось тямуще там знайти... А «павук» (будемо далі так його називати, за відсутністю кращого) тим часом задоволено тягнув нас, мабуть, у своє гніздо, готуючись «вечеряти»...
– А де ж люди? – ледь не задихаючись, запитала я.
– Ти ж бачила – людей тут повно. Більше, ніж де-небудь... Але вони здебільшого гірші, ніж ці звірі... І вони нам не допоможуть.
– І що ж нам тепер робити? – подумки «цокотячи зубами», запитала я.
– Пам'ятаєш, коли ти показала мені твоїх перших чудовиськ, ти вдарила їх зеленим променем? – вже знову грайливо виблискуючи очима (знову ж таки, швидше за мене очунявши!), завзято запитала Стелла. – Давай – разом?..
Я зрозуміла, що, на щастя, здаватися вона все ще не збирається. І вирішила спробувати, тому що втрачати нам все одно було нічого...
Але вдарити ми так і не встигли, тому що павук у ту мить різко зупинився, і ми, відчувши сильний поштовх, зі всього маху гепнулися на землю... Мабуть, він притягнув нас до себе додому набагато раніше, ніж ми передбачали...
Ми опинилися в дуже дивному приміщенні (якщо, звичайно, це можна було так назвати). Усередині було темно, і панувала повна тиша... Сильно пахло цвіллю, димом і корою якогось незвичайного дерева. І лише час від часу було чутно якісь слабкі звуки, схожі на стогони. Нібито в «страждальців» уже зовсім не залишалося сил…
– Ти не можеш це якось освітити? –  тихо спитала я Стеллу.
– Я вже спробувала, але чомусь не виходить... – так само пошепки відповіло малятко. 
І відразу ж прямо перед нами спалахнув малесенький вогник. 
– Це все, що я тут можу, – жалюгідно зітхнула дівчинка.
У такому тьмяному, скупому освітленні вона виглядала дуже втомленою і ніби дорослішою. Я весь час забувала, що цій диво-дитині було всього-на-всього  п'ять років!.. Напевно, така її, часом серйозна, недитяча розмова або її доросле ставлення до життя, або все це, разом взяте, змушувало забувати, що в реальності вона ще зовсім малесенька дівчинка, якій у цю мить мало бути до краю страшно. Але вона мужньо все переносила і навіть ще збиралася воювати... 
 – Дивися, хто це тут? – прошепотіло малятко.
Вглядівшись у темряву, я побачила дивні «полички», на яких, як у сушарці, лежали люди. 
– Мамо?.. Це ти, мамо??? – тихенько прошепотів здивований тоненький голосок. – Як же ти нас знайшла?
Я спочатку не зрозуміла, що дитя зверталося до мене. Геть-чисто забувши, для чого ми сюди прийшли, я лише тоді зрозуміла, що запитують саме мене, коли Стелла сильно штовхнула мене кулачком у бік.
– А ми ж не знаємо, як їх звуть!.. – прошепотіла я.
– Ліє, а ти що тут робиш? – прозвучав уже чоловічий голос.
– Тебе шукаю, татку, – голоском Лії подумки відповіла Стелла.
– А як ви сюди потрапили? – спитала я.
– Напевно, так само, як і ви... – була тиха відповідь. – Ми гуляли берегом озера і не бачили, що там було якесь провалля... Ось ми туди і провалилися. А там чекав цей звір... Що ж робитимемо? 
– Будемо виходити, – спробувала відповісти якомога спокійніше я.
– А решта? Ти хочеш їх усіх залишити?!. – прошепотіла Стелла.
– Ні, звичайно ж, не хочу! Але як ти збираєшся їх звідси забирати?.. 
Тут відкрився якийсь дивний круглий лаз і в'язке червоне світло засліпило очі. Голову стиснуло кліщами і смертельно захотілося спати...
– Тримайся! Лише не спи! – крикнула Стелла. 
І я зрозуміла, що на нас пішла якась сильна дія. Мабуть, цій страшній істоті ми потрібні були зовсім безвільними, аби вона могла здійснювати якийсь свій «ритуал».
– Нічого ми не зможемо... – сама до себе бурчала Стелла. – Ну, чому ж не виходить?..
І я подумала, що вона цілком має рацію. Ми обидві були лише дітьми, які, не подумавши, подалися в дуже небезпечні для життя подорожі і тепер не знали, як з усього цього всього вибратися.
Раптом Стелла зняла наші накладені «oбрази», і ми знову стали самі собою.
– Ой, а де ж мама? Ти хто?.. Що ти зробила з мамою?! – обурено прошипів хлопчик. – А ну негайно поверни її назад!
Мені дуже сподобався його бійцівський дух, зважаючи на всю безнадійність нашої ситуації.
– Річ у тому, що тут не було твоєї мами, – тихо прошепотіла Стелла. — Ми зустріли твою маму там, звідки ви «провалилися» сюди. Мама і сестричка за вас дуже переживають, тому що не можуть вас знайти, ось ми і запропонували допомогу. Але, як бачиш, виявилися недостатньо обережними і вклепалися в ту саму страшну ситуацію... 
– А як давно ви тут? Ви знаєте, що з нами робитимуть? – прагнучи говорити впевнено, тихо запитала я.
– Ми недавно... Він весь час приносить нових людей, а інколи і маленьких звірів, і потім вони зникають, а він приносить нових.
Я з жахом поглянула на Стеллу:
– Це справжнісінький, реальний світ і цілком реальна небезпека!.. Це вже не та безневинна краса, яку ми створювали!.. Що робитимемо?
– Будемо виходити, – знову наполегливо повторило малятко. – Адже ми можемо спробувати, правда? Та й бабуся нас не залишить, якщо вже буде насправді небезпечно. Мабуть, поки ми ще можемо вибратися самі, якщо вона не приходить. Ти не турбуйся, вона нас не кине.
Мені б її впевненість!.. Хоча зазвичай я була не з полохливих, але ця ситуація змушувала мене дуже сильно нервувати, оскільки тут знаходилися не лише ми, але й ті, за ким ми прийшли в цей жах. А як із цього жаху вибиратися – я, на жаль, не знала.
– Тут немає часу, але він приходить зазвичай через однаковий проміжок, приблизно, як земна доба, – раптом відповів на мої думки хлопчик.
– А сьогодні вже був? – вочевидь зрадівши, запитала Стелла. 
Хлопчик кивнув.
– Ну що – пішли? – вона уважно дивилася на мене, і я зрозуміла, що вона просить «одягти» на них мій «захист».
Стелла перша висунула свою руду голівку назовні...
– Нікого! – зраділа вона. – Ой, яке ж це жахіття!.. 
Я, звичайно, не витерпіла і полізла за нею. А там був справжній «нічний кошмар»!.. Поряд із нашим дивним «місцем ув'язнення» зовсім незрозумілим способом висіли «пучками» сторч головою людські сутності... Їх було підвішено за ноги, і вони створювали наче перевернутий букет.
Ми підійшли ближче – жодна людина не виявляла ознак життя...
– Вони ж повністю «відкачані»! – вжахнулася Стелла. – У них не залишилося навіть краплинки життєвої сили!.. Усе, тікаймо!!!
Ми помчали що було сил кудись убік, зовсім не знаючи, куди біжимо, просто подалі б від усього цього жахіття, від якого холоне кров... Навіть не думаючи про те, що можемо знову вклепатися в такий самий або ж ще гірший жах...
Раптом різко потемніло. Синяво-чорні хмари мчали небом, ніби їх гнав сильний вітер, незважаючи на його повну відсутність. У надрах чорних хмар шугали сліпучі блискавиці, червоною загравою палахкотіли вершини гір... Інколи набряклі хмари розпорювало об злі вершини і з них водоспадом лилася темно-бура вода. Уся ця моторошна картинка нагадувала, найстрашніший з усіх можливих нічний кошмар....
– Татку, рідний, мені так боязко! – тоненько вищав, забувши свою колишню войовничість, хлопчик.
Раптом одна з хмар «порвалася», і з неї запалахкотіло сліпуче яскраве світло. А в цьому світлі, у виблискуючому коконі, наближалася фігурка дуже худого хлопця з гострим, як лезо ножа, обличчям. Довкола нього все сяяло і світилося, від цього світла чорні хмари «плавилися», перетворюючись на брудні, чорні латочки.
– Оце так! – радісно закричала Стелла. – Як же у нього це виходить?!.
– Ти його знаєш? – невимовно здивувалася я, але Стелла заперечливо похитала голівкою. 
Хлопець опустився поряд із нами на землю і, ласкаво посміхнувшись, спитав:
– Чому ви тут? Це не ваше місце. 
– Ми знаємо, ми якраз намагалися вибратися нагору! – вже на повну силу щебетала радісна Стелла. – А ти допоможеш нам повернутися вгору?.. Нам обов'язково треба швидше повернутися додому! А то нас там бабусі чекають, і ось їх теж чекають, але інші.
Хлопець тим часом чомусь дуже уважно та серйозно розглядав мене. У нього був дивний, наскрізь пронизливий погляд, від якого мені стало чомусь незручно.
– Що ти тут робиш, дівчинко? – м'яко запитав він. – Як ти зуміла сюди потрапити?
– Ми просто гуляли, – чесно відповіла я. – І ось їх шукали. – Посміхнувшись «найдам», показала на них рукою.
– Але ти жива? – не міг заспокоїтися рятівник.
– Так, але я вже не раз тут була, – спокійно відповіла я.
– Ой, лише не тут, а «вгорі»! – сміючись, поправила мене моя подружка. – Сюди ми б точно не поверталися, правда ж?
– Та вже, я думаю, цього вистачить надовго... У всякому разі – мені... – мене аж перекрутило від недавніх спогадів.
– Ви повинні звідси піти, – знову м'яко, але вже наполегливіше сказав хлопець, – зараз.
Від нього простяглася виблискуюча «доріжка» і втекла прямо в тунель, що світився. Нас буквально втягнуло, і навіть не встигнувши зробити ні кроку, за якусь мить ми опинилися на тому самому прозорому світі, в якому знайшли нашу кругленьку Лію та її маму.
– Мамо, мамусю, тато повернувся! І Велік теж!.. – маленька Лія дзиґою викотилася до нас назустріч, міцно притискаючи до грудей червоного дракончика. Її кругленьке личко сяяло сонечком, а сама вона, не в змозі втримати свого бурхливого щастя, кинулася до тата і, повиснувши в нього на шиї, пищала від захвату.
Мені було радісно за сім'ю, що знайшла один одного,  і трішки сумно за всіх моїх померлих «гостей», які приходять на землі по допомогу, які вже не могли один одного так само радісно обійняти, бо не належали тим же світам...
– Ой, татуську, ось ти і знайшовся! А я думала, ти зник! А ти взяв і знайшовся! От, як добре! – аж попискувала від щастя сяюча дівчинка.
Раптом на її щасливе личко налетіла хмаринка, і воно дуже посмутніло... І вже зовсім іншим голосом малятко звернулося до Стелли:
– Любі дівчатка, спасибі вам за тата! І за братика, звичайно ж! А ви тепер уже йтимете? А ще колись повернетеся? Ось ваш дракончик, будь ласка! Він був дуже добрим, і він мене дуже-дуже полюбив... – здавалося, що просто зараз бідна Лія ридма розридається, так сильно їй хотілося потримати ще хоч трохи цього любого диво-дракончика!.. А його от-от відвезуть...
– Хочеш, він ще побуде в тебе? А коли ми повернемося, ти його нам віддаси назад? – зглянулася над малятком Стелла.
Лія спочатку очманіла від щастя, яке несподівано звалилося на неї, а потім, не в змозі нічого сказати, так сильно закивала голівкою, що та мало не відвалилася...
Попрощавшись із радісним сімейством, ми рушили далі.
Було невимовно приємно знову почуватися в безпеці, бачити те саме радісне світло, яке заливало все довкола, і не боятися бути несподівано схопленою якимось страшним чудовиськом...
– Хочеш іще погуляти? – зовсім свіжим голоском запитала Стелла.
Спокуса, звичайно ж, була велика, але я вже настільки втомилася, що навіть коли б мені показали найбільше диво на землі, я, напевно, не змогла б цим насправді насолодитися...
– Ну гаразд, іншим разом! – засміялася Стелла. – Я теж втомилася.
І тут же якимось чином знову з'явилося наше кладовище, де на тій самій лавці дружно поряд сиділи наші бабусі...
– Хочеш, покажу щось?.. – тихо спитала Стелла. 
І раптом замість бабусь з'явилися неймовірно красиві, яскраво сяючі сутності... В обох на грудях виблискували приголомшливі зірки, а в Стеллиної бабусі на голові блищала і переливалася диво-корона...
– Це вони... Ти ж хотіла їх побачити, правда? – я очманіло кивнула. – Лише не кажи, що я тобі показувала, хай самі це зроблять.
– Ну, а тепер мені час... – сумно прошепотіло малятко. – Я не можу йти з тобою... Мені вже туди не можна...
– Я обов'язково прийду до тебе! Ще багато, багато разів! – пообіцяла я від щирого серця.
А крихітка дивилася мені вслід своїми теплими сумними очима і, здавалося, все розуміла... Усе, що я не зуміла їй нашими простими словами сказати.
29. Стелла-5. Світило. Пекло. Ізольда
Усю дорогу з кладовища додому я безпідставно сердилася на бабусю, притому злилася за це на саму себе... Я дуже нагадувала настовбурченого горобця, і бабуся чудово це бачила, що, звичайно ж, мене ще більше дратувало і змушувало глибше залізти у свою «безпечну шкаралупу»... Найімовірніше, це просто бушувала моя дитяча образа за те, що бабуся, як виявилось, багато що від мене приховувала і нічому поки не вчила, мабуть, вважаючи мене негідною або нездатною на більше. І хоча мій внутрішній голос мені говорив, що я тут геть не права, але я ніяк не могла заспокоїтися і поглянути на все збоку, як робила це раніше, коли вважала, що можу помилятися...
Врешті моя нетерпляча душа не могла довше витримати мовчання...
– Ну і про що ви так довго розмовляли? Якщо, звісно, мені можна це знати... – ображено буркнула я.
– А ми не розмовляли – ми думали, – спокійно посміхаючись, відповіла бабуся.
Здавалося, вона мене просто дратує, аби спровокувати на якісь їй одній зрозумілі дії... 
– Тоді про що ж ви там разом «думали»? – і тут же не витримавши, випалила: – А чому бабуся Стеллу вчить, а ти мене – ні?!.. Чи ти вважаєш, що я ні на що більше не здатна?
– Ну, по-перше, годі закипати, а то скоро вже пара піде... – знову спокійно сказала бабуся. – А, по-друге – Стеллі ще довго йти, аби до тебе дотягтися. І чому ж ти хочеш, аби я навчала тебе, якщо навіть у тому, що в тебе є, ти поки що зовсім не розібралася?.. Ось розберися – тоді й поговоримо. 
Я очманіло втупилася на бабусю, неначе бачила її вперше... Як це Стеллі далеко до мене йти?!. Адже вона таке робить!.. Стільки знає!.. А що – я? Якщо щось і робила, то всього лише комусь допомагала. А більше і не знаю нічого.
Бабуся бачила моє повне сум'яття, але нітрохи не допомагала, мабуть, вважаючи, що я повинна сама через це пройти, а в мене від несподіваного «позитивного» шоку всі думки пішли шкереберть, і не в змозі мислити тверезо я лише дивилася на неї великими очима і не могла оговтатися від «убивчих» новин, що звалилися на мене...
– А як же «поверхи»?.. Адже я ніяк не могла сама туди потрапити?.. Адже це Стеллина бабуся мені їх показала! – усе ще наполегливо не здавалася я.
– Але ж для того й показала, аби сама спробувала, – констатувала «беззаперечний» факт бабуся.
– То хіба я можу сама туди піти?!.. – приголомшено спитала я.
– Звичайно ж! Це найпростіше з того, що ти можеш робити. Ти просто не віриш у себе, тому й не намагаєшся...
– Це я не намагаюся?!. – аж задихнулася від такої страшної несправедливості я... – Я лише те й роблю, що намагаюся! Лише може не те...
Раптом я пригадала, як Стелла багато-багато разів повторювала, що я можу набагато більше... Але можу – що?!. Я гадки не мала, про що вони всі казали, але тепер уже відчувала, що починаю помалу втихомирюватися і думати, що в будь-яких важких обставинах мені завжди допомагало. Життя раптом здалося зовсім не таким уже несправедливим, і я помалу почала оживати...
Окрилена позитивними новинами, усі подальші дні я, звичайно ж, «намагалася»... Зовсім себе не жаліючи та вщент катуючи своє і так уже виснажене фізичне тіло, я десятки разів йшла на «поверхи», поки що не показуючись Стеллі, оскільки хотіла зробити їй приємний сюрприз, але при цьому не осоромитися, зробивши якусь безглузду помилку.
Та врешті вирішила – вистачить ховатися і захотіла навідати свою маленьку подружку.
– Ой, це ти?!.. – відразу ж зазвучав щасливими дзвіночками знайомий голосок. – Невже це правда, ти?! А як же ти сюди прийшла?.. Ти що – сама прийшла?
Питання, як завжди, сипалися з неї градом, веселе личко сяяло, і для мене було щирою втіхою бачити її світлу бурхливу радість.
– То що, підемо гуляти? – посміхаючись, запитала я.
А Стелла все ніяк не могла заспокоїтися від щастя, що я зуміла прийти сама і що тепер ми вже зможемо зустрічатися, коли побажаємо, і навіть без сторонньої допомоги!
– Ось бачиш, я ж тобі казала, що ти можеш більше!.. – щасливо щебетало малятко. – Ну, тепер усе гаразд, тепер уже нам ніхто не потрібен! Ой, а це якраз дуже добре, що ти прийшла, я тобі хотіла щось показати і дуже тебе чекала. Але для цього нам доведеться прогулятися туди, де не дуже приємно...
– Ти маєш на увазі «нижній поверх»? – зрозумівши, про що вона каже, тут же запитала я. 
Стелла кивнула.
– А що ти там загубила?
– О, я не загубила, я знайшла!.. – звитяжно вигукнула крихітка. – Пам'ятаєш, я казала тобі, що там бувають і добрі сутності, а ти мені тоді не повірила? 
Відверто кажучи, я не дуже вірила і зараз, але не бажаючи ображати свою щасливу подружку, ствердно кивнула. 
– Ну ось, тепер ти повіриш!.. – задоволено сказала Стелла. – Пішли?
Цього разу, мабуть, уже набувши деякого досвіду, ми легко «прослизнули» вниз по «поверхах», і я знову побачила дуже схожу на бачену раніше гнітючу картину...
Під ногами цявкала якась чорна смердюча рідина, а з неї струмували потічки каламутної червонявої води... Яскраво-червоне небо темніло, палахкотячи кривавими відблисками заграви і нависаючи, як і раніше, дуже низько, гнало кудись багряне громаддя важезних хмар... А ті, не піддаючись, висіли важкі, набряклі, погрожуючи розродитися страшним водоспадом, який би все змітав... Час від часу з них із гучним ревом проривалася стіна буро-червоної непрозорої води, вдаряючи об землю так сильно, що здавалося – валиться небо... 
Дерева стояли голі та безликі, ліниво ворушачи обвислими колючими гілками. Далі за ними тягнувся безрадісний вигорілий степ, гублячись вдалині за стіною брудного сірого туману... Безліч похмурих пониклих людських сутностей неприкаяно блукали туди-сюди, безглуздо шукаючи чогось, не звертаючи жодної уваги на навколишній світ, який, і справді, не викликав щонайменшого задоволення, аби на нього хотілося дивитися... Весь пейзаж навіював острах і тугу, приправлену безвихіддю...
– Ой, як же тут страшно... – щулячись, прошепотіла Стелла. – Скільки б разів сюди не приходила – ніяк не можу звикнути... Як же ці бідолахи тут живуть?!.
– Напевно, ці «бідолахи» надзвичайно провинилися колись, якщо опинилися тут. Адже їх ніхто сюди не посилав – вони всього-на-всього отримали те, на що заслуговували, правда ж? – усе ще не здаючись, сказала я.
– А ось зараз поглянеш... – загадково прошепотіла Стелла.
Перед нами несподівано з'явилася заросла сіруватою зеленню печера. А з неї, мружачись, вийшов високий, статний чоловік, що жодним чином не вписувався в цей убогий пейзаж, від якого аж серце холонуло...
– Здрастуй, Сумний! – ласкаво вітала незнайомця Стелла. – Ось я подругу привела! Вона не вірить, що тут можна знайти добрих людей. А я хотіла їй тебе показати... Адже ти не проти?
– Здрастуй, люба... – сумно відповіла людина. – Та не такий я хороший, аби мене комусь показувати. Марно ти це...
Як не дивно, але цей сумний чоловік мені і справді відразу чимось сподобався. Від нього віяло силою і теплом, і було дуже приємно поряд із ним знаходитися. В усякому разі, він аж ніяк не був схожий на тих людей, якими був напхом напханий цей «поверх» – безвільних, убитих горем, тих, хто здався на милість долі.
– Розкажи нам свою історію, сумний чоловіче... – ясно посміхнувшись, попросила Стелла.
– Та нiчого там розповідати, і гордитися особливо нiчим... – похитав головою незнайомець. – І навіщо вам це?
Мені чомусь стало його дуже шкода... Ще нічого про нього не знаючи, я вже була майже впевнена, що цей чоловік ніяк не міг зробити щось по-справжньому погане. Ну, просто не міг!.. Стелла, посміхаючись, стежила за моїми думками, які їй, мабуть, дуже подобалися...
– Гаразд, згодна – ти маєш рацію!.. – бачачи її вдоволене личко, нарешті чесно визнала я.
– Але ти ще нічого про нього не знаєш, адже з ним усе не так просто, – лукаво посміхаючись, задоволено промовила Стелла. – Ну, будь ласка, розкажи їй, Сумний...
Чоловік сумно нам посміхнувся і тихо промовив:
– Я тут тому, що вбивав... Багато вбивав. Але не з власної волі, а через потребу це було...
Я тут же страшенно засмутилася – вбивав!.. А я, дурненька, повірила!.. Але чомусь у мене наполегливо не з'являлося щонайменшого відчуття відторгнення або неприязні. Людина вочевидь мені подобалася, і я нічого з цим зробити не могла...
– А хіба це однакова провина – вбивати з власної волі або через потребу? – запитала я. – Інколи люди не мають вибору, чи не так? Наприклад: коли їм доводиться захищатися або захищати інших. Я завжди захоплювалася героями – воїнами, лицарями. Останніх я взагалі завжди обожнювала... То хіба можна порівнювати з ними простих убивць?
Він довго і сумно на мене дивився, а потім також тихо відповів:
– Не знаю, люба... Те, що я знаходжуся тут, говорить, що провина однакова... Але за тим, як я цю провину відчуваю в моєму серці, то – ні... Я ніколи не волів убивати, я просто захищав свою землю, я був там героєм... А тут виявилось, що я просто вбивав... То хіба це правильно? Гадаю – ні... 
– Отже, ви були воїном? – з надією спитала я. – Але тоді це велика різниця – ви захищали свій дім, свою сім'ю, своїх дітей! Та й не схожі ви на вбивцю!..
– Ну, ми всі не схожі на тих, якими нас бачать інші... Тому, що вони бачать лише те, що хочуть бачити... або лише те, що ми хочемо їм показати... А щодо війни – я теж спершу так само, як ти, думав, пишався навіть... А тут виявилось, що пишатися було нічим. Вбивство – це вбивство, і зовсім не важливо, як воно здійснилося. 
– Але це неправильно!.. – обурилася я. – Що ж тоді виходить – маніяк-убивця виходить таким самим, як герой?!.. Цього просто не може бути, такого бути не повинно!
У мені все вирувало від обурення! А чоловік сумно дивився на мене своїми сумними сірими очима, в яких читалося розуміння... 
– Герой і вбивця так само позбавляють життя. Лише, напевно, існують «пом'якшувальні обставини», оскільки людина, що захищає когось, навіть якщо і позбавляє життя, то через світлу та праведну причину. Але, так чи інакше, їм обом доводиться за це платити... І платити дуже гірко, ти вже повір мені...
– А можна вас запитати – як давно ви жили? – трохи зніяковівши, запитала я. 
– О, досить давно... Це вже вдруге я тут... Чомусь два мої життя були схожими – в обох я за когось воював... Ну, а потім платив... І завжди так само гірко... – незнайомець надовго замовк, неначе не бажаючи більше про це говорити, але потім все ж тихо продовжив: – Є люди, які люблять воювати. Я ж завжди це ненавидів. Але чомусь життя вже вдруге повертає мене на те саме коло, неначе мене замкнули на цьому, не дозволяючи звільнитися... Коли я жив, усі народи в нас воювали між собою... Одні захоплювали чужі землі – інші ті ж землі захищали. Сини скидали батьків, брати вбивали братів... Усяке було. Хтось здійснював неймовірні подвиги, хтось когось зраджував, а хтось виявлявся просто боягузом. Але ніхто з них навіть не підозрював, якою гіркою виявиться плата за все скоєне ними в тому житті... 
– А у вас там була сім'я? – аби змінити тему, запитала я. – Були діти?
– Звичайно! Але це вже було так давно!.. Вони колись стали прадідами, потім померли... А деякі вже знову живуть. Давно це було...
– І ви все ще тут?!.. – з жахом озираючись довкола, прошепотіла я. 
Я навіть уявити собі не могла, що ось так він існує тут уже багато-багато років, страждаючи і «виплачуючи» свою провину, без будь-якої надії піти з цього страхітливого «поверху» ще до того, як прийде його година повернення на фізичну Землю!.. І там він знову повинен буде почати все спочатку, аби потім, коли закінчиться його чергове «фізичне» життя, повернутися (можливо сюди ж!) з новим «багажем», поганим або добрим, залежно від того, як він проживе своє «чергове» земне життя... І звільнитися з цього замкнутого кола (чи добре воно, чи погане) жодної надії в нього бути не могло, оскільки, почавши своє земне життя, кожна людина «прирікає» себе на цю нескінченну кругову «подорож»... І залежно від її дій, повернення на «поверхи» може бути дуже приємним або ж дуже страшним... 
– А якщо ви не вбиватимете у своєму новому житті, адже ви не повернетеся більше на цей «поверх», правда ж? – з надією запитала я.
– Та ж я не пам'ятаю нічого, люба, коли повертаюся туди... Це після смерті ми пам'ятаємо свої життя і свої помилки. А як тільки повертаємося жити назад – то пам'ять відразу ж закривається. Тому, очевидно, і повторюються всі старі «діяння», що ми не пам'ятаємо своїх старих помилок... Але, щиро кажучи, навіть якщо б я знав, що буду знову за це «покараний», я все одно ніколи б не залишався осторонь, якщо б страждала моя сім'я... або моя країна. Дивно все це... Якщо вдуматися, то той, хто «розподіляє» нашу провину і плату, неначе бажає, аби на землі зростали самі боягузи і зрадники... Інакше, не карав би однаково мерзотників і героїв. Або все-таки є якась різниця в покаранні?.. Правду кажучи – мала б бути. Адже є герої, що зробили нелюдські подвиги... Про них потім століттями складають пісні, про них живуть легенди... А вже їх напевно не можна «поселяти» серед простих убивць!.. Шкода, нема в кого спитати...
– Я теж думаю, не може такого бути! Адже є люди, які здійснювали чудеса людської сміливості, і вони навіть після смерті, як сонця, століттями освітлюють дорогу всім, хто залишився в живих. Я дуже люблю про них читати і прагну знайти якомога більше книг, в яких розповідається про людські подвиги. Вони допомагають мені жити, допомагають долати самотність, коли вже стає дуже важко... Єдине, чого я не можу збагнути, це: чому на Землі герої завжди повинні загинути, аби люди могли побачити їх правоту?.. 
І коли того самого героя вже не можна воскресити, тут уже всі нарешті обурюються, піднімається людська гордість, що довго спала, і палаючи праведним гнівом, натовп зносить «ворогів», як порошинки, що трапилися на їх «вірному» шляху... – у мені вирувало щире обурення, і я говорила, напевно, дуже швидко і надто багато, але в мене рідко з'являлася нагода виговоритися про  «наболіле»... і я продовжувала. 
– Адже навіть свого бідного Бога люди спершу вбили, а лише згодом почали йому молитися. Невже не можна справжню правду побачити ще до того, коли вже буває пізно?.. Невже не краще зберегти тих самих героїв, рівнятися на них і вчитися в них?.. Невже людям завжди потрібний шоковий приклад чужої мужності, аби вони могли повірити у свою?.. Чому треба обов'язково вбити, аби потім можна було поставити пам'ятник і славити? Слово честі, я б уважала за краще ставити пам'ятники живим, якщо вони цього варті...
А що ви маєте на увазі, кажучи, що хтось «розподіляє провину»? Це – Бог чи що?.. Але ж, не Бог карає... Ми самі караємо себе. І самі за все відповідаємо. 
– Ти не віриш у Бога, люба?.. – здивувався, уважно слухаючи мою «емоційно-обурену» мову, сумний чоловік.
– Я його не знайшла поки... Але якщо він і справді існує, то він має бути добрим. А багато чомусь ним лякають, його бояться... У нас у школі кажуть: «Людина – звучить гордо!». Як же людина може бути гордою, якщо над нею весь час висітиме страх?!. Та й богів щось надто багато різних – у кожній країні свій. І всі прагнуть довести, що їхній і є найкращий... Ні, мені ще дуже багато що незрозуміло... А як же можна в щось вірити, не зрозумівши?.. У нас у школі вчать, що після смерті нічого немає... А як же я можу вірити цьому, якщо бачу зовсім інше?.. Думаю, сліпа віра просто вбиває в людях надію і збільшує страх. Якби вони знали, що відбувається насправді, вони поводилися б набагато уважніше... Їм не було б байдуже, що буде далі, після їх смерті. Вони б знали, що знову житимуть, і за те, як вони жили – їм доведеться відповісти. Лише не перед «грізним Богом», звичайно ж... А перед собою. І не прийде ніхто спокутувати їх гріхи, а доведеться їм спокутувати свої гріхи самим... Я хотіла про це комусь розповісти, але ніхто не хотів мене слухати. Напевно, так жити всім набагато зручніше... Та й простіше, напевно, теж, – я нарешті закінчила свою «вбивчо-довгу» мову.
Мені раптом стало дуже сумно. Якимсь чином ця людина зуміла змусити мене говорити про те, що мене «гризло» всередині відтоді, коли я вперше «доторкнулася» до світу мертвих і через свою наївність думала, що людям потрібно «тільки розповісти, і вони відразу ж повірять і навіть зрадіють!... І звичайно, відразу ж захочуть творити лише добре...». Якою ж наївною дитиною треба бути, аби в серці народилася така безглузда і нездійсненна мрія?!! Людям не подобається знати, що «там» – після смерті – є щось ще. Тому що, якщо це визнати, то означає, що їм за все скоєне доведеться відповідати. А ось саме цього нікому і не хочеться... Люди, як діти, вони чомусь упевнені, що якщо заплющити очі і нічого не бачити, то нічого поганого з ними і не станеться... Або ж звалити все на сильні плечі цьому ж своєму Богові, який усі їхні гріхи за них «спокутуватиме», і тут же все буде гаразд... То хіба ж це правильно?.. Я була всього лише десятирічною дівчинкою, але багато що вже тоді ніяк не поміщалося в мене в мої прості, «дитячі» логічні рамки. У книзі про Бога (Біблії), наприклад, говорилося, що гординя – це величезний гріх, а той же Христос (син людський!!!) говорить, що своєю смертю він спокутуватиме «всі гріхи людські»... Якою ж Гординею потрібно було володіти, аби прирівняти себе до всього роду людського, разом узятому?!. І яка людина посміла б про себе таке подумати?.. Син божий? Або син Людський?.. А церкви?!. Усі одна красивіша від одної. Неначе древні архітектори дуже намагалися один одного «переплюнути», будуючи Божий дім... Так, церкви і справді надзвичайно красиві, як музеї. Кожна з них є справжнім витвором мистецтва… Але, якщо я правильно розуміла, до церкви людина йшла розмовляти з Богом, адже так? У такому разі, як же вона могла його знайти у всій тій приголомшливій, сліпучій від золота розкоші, яка мене, наприклад, не лише не прихиляла відкрити серце, а навпаки – закрити його щонайшвидше, аби не бачити того самого спливаючого кров'ю, майже голого, по-звірячому замордованого Бога, розіпнутого посередині всього того блискучого, мерехтливого, гнітючого золота, неначе люди святкували його смерть, а не вірили і не раділи його життю... Навіть на кладовищах усі ми садимо живі квіти, аби вони нагадували нам життя померлих. То чому ж у жодній церкві я не бачила статую живого Христа, якому можна було б молитися, говорити з ним, відкрити свою душу?.. І хіба Дім Бога означає тільки його смерть?.. Одного разу я спитала у священика, чому ми не молимося живому Богові? Він поглянув на мене, як на настирливу муху, і сказав, що «це для того, щоб ми не забували, що він (Бог) віддав своє життя за нас, спокутуючи наші гріхи, і тепер ми завжди повинні пам'ятати, що ми його не гідні (?!), і каятися в своїх гріхах якомога більше»... Але якщо він їх уже спокутував, то в чому ж нам тоді каятися?.. А якщо ми повинні каятися – значить, усе це спокутування – брехня? Священик дуже розсердився і сказав, що в мене єретичні думки і що я повинна їх спокутувати, читаючи двадцять разів увечері «Отче наш» (!)... Коментарі, думаю, зайві...
Я могла б продовжувати ще дуже і дуже довго, оскільки мене все це в той час страшенно дратувало, і я мала тисячі питань, на які мені ніхто не давав відповідей, а лише радили просто «вірити», чого я ніколи у своєму житті зробити не могла, оскільки перед тим, як вірити, я повинна була зрозуміти – чому, а якщо в тій самій «вірі» не було логіки, то це було для мене «пошуками чорної кішки в чорній кімнаті», і така віра не була потрібна ні моєму серцю, ні моїй душі. І не тому, що (як мені деякі казали) в мене була «темна» душа, яка не потребувала Бога... Навпаки – гадаю, що душа в мене була досить світла, аби зрозуміти і прийняти, лише приймати було нічого... Та й що можна було пояснити, якщо люди самі вбили свого Бога, а потім раптом вирішили, що буде «правильніше» поклонятися йому?.. Так, по-моєму, краще б не вбивали, а прагнули б навчитися в нього якомога більшого, якщо він дійсно був справжнім Богом... Чомусь набагато ближче я відчувала в той час наших «старих богів», різьблених статуй, яких у нас у місті, та і у всій Литві, було поставлено велику кількість. Це були потішні і теплі, веселі і сердиті, сумні і суворі боги, які не були такими незрозуміло «трагічними», як той же Христос, якому ставили приголомшливі дорогі церкви, цим наче й справді прагнучи спокутувати якісь гріхи...


Церква у Вільнюсі (Литва), на приголомшливому золотому алтарі якої так же «повішений» стікаючий кров’ю Бог... 

Ці боги нагадували мені добрих казкових персонажів, які скидалися чимось на наших батьків, – були добрими та ласкавими, але якщо це було потрібно – могли й суворо покарати, коли ми занадто пустували. Вони були набагато ближчі нашій душі, ніж той незрозумілий, далекий Бог, який так жахливо загинув від людських рук...






 
«Старі» литовські Боги в моєму рідному місті Алітус, домашні і теплі, як проста дружна сім’я... 

Я прошу віруючих не обурюватися, читаючи рядки з моїми тодішніми думками. Це було тоді, і я, як і у всьому іншому, в тій же самій Вірі шукала свою дитячу істину. Тому сперечатися з цього приводу я можу лише про ті мої погляди і поняття, які в мене є зараз і які буде викладено в цій книзі набагато пізніше. А поки, це був час «наполегливого пошуку» і давався він мені не так уже просто...
– Дивна ти дівчинка... – задумливо прошепотів сумний незнайомець. 
– Я не дивна – я просто жива. Але живу я серед двох світів – живого і мертвого... І можу бачити те, що багато хто, на жаль, не бачить. Тому, напевно, мені ніхто й не вірить... Адже все було б настільки простіше, якби люди послухали і хоч би на хвилину задумалися, нехай навіть і не вірячи... Але думаю, що якщо це і станеться коли-небудь, то вже напевно не буде сьогодні... А мені саме сьогодні доводиться з цим жити...
– Мені дуже шкода, люба... – прошепотів чоловік. – А ти знаєш, тут дуже багато таких, як я. Їх тут цілі тисячі... Тобі, мабуть, було б цікаво з ними поговорити. Є навіть і справжні герої, не те, що я. Їх багато тут...
 Мені раптом шалено захотілося допомогти цій сумній, самотній людині. Щоправда, я зовсім не уявляла, що я могла б для нього зробити.
– А хочеш, ми створимо тобі інший світ, поки ти тут?.. – раптом несподівано спитала Стелла.
Це була чудова думка, і мені стало трішки соромно, що вона мені першою не спала на думку. Стелла була дивним чоловічком і якимсь чином завжди знаходила щось приємне, що могло дати радість іншим.
– Який такий «інший світ»?.. – здивувався чоловік.
– А ось, дивися... – і в його темній, похмурій печері раптом засяяло яскраве, радісне світло!.. – Як тобі подобається такий дім?
У нашого «сумного» знайомого щасливо засвітилися очі. Він розгублено озирався довкола, не розуміючи, що ж таке тут сталося... А в його страшній темній печері зараз весело та яскраво сяяло сонце, духмяніла розкішна зелень, дзвенів спів птахів і линули дивовижні пахощі квітів, що розпускалися... А в найдальшому її кутку весело дзюрчав струмочок, розплескуючи краплинки чистісінької, свіжої, кришталевої води...
– Ну, ось! Тобі подобається? – весело запитала Стелла.
Чоловік, геть шаленіючи від побаченого, не зронив ні слова, лише дивився на всю цю красу очима, розширеними від подиву, в яких чистими діамантами блищали тремтячі краплі «щасливих» сліз...
– Господи, як же давно я не бачив сонця!.. – тихо прошепотів він. – Хто ти, дівчинко?
– О, я просто людина. Така сама, як і ти – мертва. А ось вона, ти вже знаєш, – жива. Ми гуляємо тут разом інколи. І допомагаємо, якщо можемо, звичайно. 
Було видно, що крихітка рада справленим враженням і буквально совгається від бажання його продовжити...
– Тобі, правда, подобається? А хочеш, аби так і залишилося? 
Чоловік лише кивнув, не в змозі промовити ні слова.
Я навіть не намагалася уявити, яке щастя він мав би відчувати після того чорного жаху, в якому він щодня і вже так довго знаходився!..
– Спасибі тобі, люба... – тихо прошепотів чоловік. – Лише скажи, як же це може залишитися?.. 
– О, це просто! Твій світ буде лише тут, у цій печері і, окрім тебе, його ніхто не побачить. І якщо ти звідси не вирушатимеш – він назавжди залишиться з тобою. Ну, а я до тебе приходитиму, аби перевірити... Мене звуть Стелла.
– Я не знаю, що й сказати за таке... Не заслужив я. Напевно, неправильно це... Мене Світилом звуть. Та не надто багато «світла» поки приніс, як бачите...
– Ой, нічого, принесеш іще! – було видно, що крихітка дуже пишається зробленим і просто лускає від задоволення.
– Спасибі вам, любі... – Світило сидів, опустивши свою горду голову, і раптом зовсім по-дитячому заплакав...
– Ну, а як же інші, такі самі?.. – тихо прошепотіла я Стеллі на вушко. –Їх, напевно, дуже багато? Що ж із ними робити? Адже це нечесно – допомогти одному. Та й хто дав нам право судити про те, хто з них такої допомоги гідний?
Стеллине личко відразу спохмурніло...
– Не знаю... Але я точно знаю, що це правильно. Якби це було неправильно – у нас би не вийшло. Тут інші закони...
Раптом мене осяяло:
– Почекай, а як же наш Гарольд?!.. Адже він був лицарем, отже, він теж убивав? Як же він зумів залишитися там, на «верхньому поверсі»?..
– Він заплатив за все, що творив... Я запитувала його про це – він дуже дорого заплатив... – смішно зморщивши чоло, серйозно відповіла Стелла.
– Чим – заплатив? – не зрозуміла я.
– Сутністю... – сумно прошепотіло малятко. – Він віддав частину своєї сутності за те, що за життя творив. Але сутність у нього була дуже висока, тому, навіть віддавши її частину, він усе ще зміг залишитися «вгорі». Але мало хто це може, лише по-справжньому дуже високорозвинені сутності. Зазвичай люди надто багато втрачають і йдуть набагато нижче, ніж були спочатку. Як Світило...
Це було приголомшливо... Отже, скоївши щось погане на Землі, люди втрачали якусь свою частину (точніше – частину свого еволюційного потенціалу) і повинні були залишатися в тому неймовірному жахітті, яке мало назву «нижній» Астрал... Так, за помилки справді доводилося дорого платити...
– Ну ось, тепер ми можемо йти, – задоволено помахавши ручкою, прощебетала крихітка. — До побачення, Світило! Я до тебе приходитиму! 
Ми рушили далі, а наш новий друг усе ще сидів, застигши від несподіваного щастя, жадібно вбираючи в себе тепло і красу створеного Стеллою світу і поринаючи в нього так глибоко, як робила б вмираюча людина, всотуючи життя, що раптом повернулося до неї...
– Так, це правильно, ти абсолютно мала рацію!.. – задумливо сказала я. 
Стелла сяяла.
Перебуваючи в надзвичайно «райдужному» настрої, ми тільки-но звернули до гір, як із хмар раптово виринула величезна шипасто-пазуриста тварюка і кинулася просто на нас...
– Бережи-и-сь! – вискнула Стелла, а я тільки встигла побачити два ряди гострих, як бритва, зубів і від сильного удару в спину стрімголов покотилася на землю...
Від дикого жаху, що нас охопив, ми кулями мчали широкою долиною, навіть не подумавши про те, що могли б швиденько піти на інший «поверх»... У нас просто не було часу про це подумати – ми дуже сильно перелякалися.
Тварюка летіла просто над нами, голосно клацаючи своїм роззявленим зубатим дзьобом, а ми мчали, наскільки вистачало сил, розбризкуючи на всі боки мерзенний слиз, і подумки благали, аби щось інше раптом зацікавило цю страшну «диво-птаху»... Відчувалося, що вона набагато швидша і відірватися від неї в нас просто не було жодних шансів. Як на зло, поблизу не росло жодне дерево, не було ні кущів, ні навіть каменів, за якими можна було б сховатися, лише вдалині виднілася зловісна чорна скеля.
– Туди! – показуючи пальчиком на скелю, закричала Стелла.
Але раптом, несподівано, просто перед нами звідкись з'явилася істота, від вигляду якої в нас буквально застигла в жилах кров... Вона виникла начебто «прямо з повітря» і була справді страхітлива... Величезну чорну тушу всуціль покривало довге жорстке волосся, роблячи її схожою на пузатого ведмедя, лише цей «ведмідь» був на зріст як триповерховий будинок... Горбиста голова чудовиська «вінчалася» двома величезними зігнутими рогами, а страшну пащу прикрашала пара неймовірно довгих, гострих, як ножі, іклів, лише поглянувши на які, з переляку підкошувалися ноги... І тут, невимовно нас здивувавши, монстр легко підстрибнув вгору і... підчепив «гидоту», що летіла, на одне зі своїх величезних іклів... Ми приголомшено застигли.
– Біжімо!!! – завищала Стелла. – Біжімо, поки він «зайнятий»!..
І ми вже готові були знову мчати не озираючись, як раптом за нашими спинами прозвучав тоненький голосок:
– Дівчатка, стійте!!! Не треба втікати!.. Дін урятував вас, він не ворог! 
Ми різко обернулися – позаду стояла крихітна, дуже красива чорноока дівчинка... і спокійно гладила чудовисько, що підійшло до неї!.. У нас від подиву очі полізли на лоба... Це було неймовірно! Ото справді – це був день сюрпризів!.. Дівчинка, дивлячись на нас, привітно посміхалася, зовсім не боячись волохатого чудовиська, що стояло поряд.
– Будь ласка, не бійтеся його. Він дуже добрий. Ми побачили, що за вами гналася Овара, і вирішили допомогти. Дін – молодчина, встиг вчасно. Правда ж, мій хороший?
 «Хороший» забурчав, що прозвучало, як легкий землетрус, і, нагнувши голову, лизнув дівчинку в обличчя. 
– А хто така Овара, і чому вона на нас напала? – запитала я.
– Вона нападає на всіх, вона – хижак. І дуже небезпечна, – спокійно відповіла дівчинка. – А можна спитати, що ви тут робите? Адже ви не звідси, дівчатка?
– Ні, не звідси. Ми просто гуляли. Але таке ж питання до тебе – а що ти тут робиш?
– Я до мами ходжу... – посмутніло малятко. – Ми померли разом, але чомусь вона потрапила сюди. І ось тепер я живу тут, але я їй цього не кажу, тому що вона ніколи з цим не погодиться. Вона думає, що я лише приходжу...
– А чи не краще і справді лише приходити? Адже тут так жахливо!.. – стенула плічками Стелла.
– Я не можу її залишити тут саму, я наглядаю, аби з нею нічого не сталося. І ось Дін зі мною... Він мені допомагає.
 Я просто не могла цьому повірити... Ця малюсінька хоробра дівчинка добровільно пішла зі свого красивого і доброго «поверху», аби жити на цьому холодному, жахливому і чужому світі, захищаючи свою матір, що чимось сильно «провинилася»! Небагато, думаю, знайшлося б настільки хоробрих і самовідданих (навіть дорослих!) людей, які зважилися б на такий подвиг... І я тут же подумала – може, вона просто не розуміла, на що збиралася себе приректи?!
– А як давно ти тут, дівчинко, якщо не таємниця? 
– Недавно... – сумно відповіла, тереблячи пальчиками чорний локон свого кучерявого волосся, чорноока крихітка. – Я потрапила в такий красивий світ, коли померла!.. Він був таким добрим і світлим!.. А потім я побачила, що мами зі мною немає, і кинулася її шукати. Спочатку було так страшно! Її чомусь ніде не було... І ось тоді я провалилася в цей жахливий світ... І тут її знайшла. Мені було так страшно тут... Так самотньо... Мама веліла мені йти, навіть лаяла. Але я не можу її залишити... Тепер у мене з'явився друг, мій добрий Дін, і я вже можу тут якось існувати.
Її «добрий друг» знову загарчав, від чого в нас із Стеллою поповзли величезні «нижньоастральні» мурашки... Зібравшись, я спробувала трохи заспокоїтися і почала придивлятися до цього волохатого дива... А він, відразу ж відчувши, що на нього звернули увагу, жахливо вискалив свою ікласту пащу... Я відскочила.
– Ой, не бійтеся будь ласка! Це він вам посміхається, – «заспокоїла» дівчинка.
– Та вже... Від такої посмішки швидко бігати навчишся... – подумала я. 
– А як же сталося, що ти з ним подружилася? – запитала Стелла.
– Коли я тільки-но сюди прийшла, мені було дуже страшно, особливо, коли нападали такі чудовиська, як на вас сьогодні. І ось одного дня, коли я вже мало не загинула, Дін урятував мене від цілої купи страшних летючих «птахів». Я його теж злякалася спочатку, але потім зрозуміла, яке в нього золоте серце... Він найкращий друг! У мене таких ніколи не було, навіть коли я жила на Землі.
– А як же ти до нього так швидко звикла? У нього зовнішність не зовсім, скажімо так, звична...
– А я зрозуміла тут одну дуже просту істину, якої на Землі чомусь і не зауважувала, – зовнішність не має значення, якщо в людини або істоти добре серце... Моя мама була дуже красивою, але часом і дуже злою теж. І тоді вся її краса кудись зникала... А Дін, хоч і страшний, зате завжди дуже добрий і завжди мене захищає, я відчуваю його добро і не боюся нічого. А до зовнішності можна звикнути...
– А ти знаєш, що ти будеш тут дуже довго, набагато довше, ніж люди живуть на Землі? Невже ти хочеш тут залишитися?..
– Тут моя мама, отже, я повинна їй допомогти. А коли вона «піде», аби знову жити на Землі – я теж піду... Туди, де добра більше. На цьому страшному світі і люди дуже дивні – неначе вони і не живуть взагалі. Чому так? Ви щось про це знаєте?
– А хто тобі сказав, що твоя мама піде, аби знову жити? – зацікавилася Стелла.
– Дін, звичайно. Він багато що знає, адже він дуже довго тут живе. А ще він сказав, що коли ми (я і мама) знову будемо жити, у нас сім'ї будуть вже інші. І тоді в мене вже не буде цієї мами... Ось тому я і хочу з нею зараз побути.
– А як ти з ним говориш, зі своїм Діном? – запитала Стелла. – І чому ти не хочеш нам сказати свого імені?
Адже й справді, ми досі не знали, як її звуть! І звідки вона – теж не знали...
– Мене звали Марія... Але хіба тут це має значення?
– Звичайно ж! – розсміялася Стелла. – А як же з тобою спілкуватися? Ось коли підеш – там тебе новим іменем наречуть, а доки ти тут, доведеться жити зі старим. А ти тут із кимсь іще говорила, дівчинко Маріє? – за звичкою перескакуючи з теми на тему, запитала Стелла.
– Так, спілкувалася... – невпевнено промовила дівчинка. – Але вони тут такі дивні. І такі нещасні... Чому вони такі нещасні? 
– А хіба те, що ти тут бачиш, прихиляє до щастя? – здивувалася її питанню я. – Навіть сама тутешня «реальність» завчасу вбиває будь-які надії!.. Як же тут можна бути щасливим?
– Не знаю. Коли я з мамою, мені здається, я й тут могла б бути щасливою... Щоправда, тут дуже страшно, і їй тут дуже не подобається... Коли я сказала, що згодна з нею залишитися, вона на мене сильно накричала і сказала, що я її «безмозке нещастя»... Але я не ображаюся... Я знаю, що їй просто страшно. Так само, як і мені...
– Можливо, вона просто хотіла тебе вберегти від твого «екстремального» рішення і прагнула тільки, аби ти пішла назад на свій «поверх»? – обережно, аби не образити, запитала Стелла.
– Ні, звичайно ж... Але дякую вам за добрі слова. Мама часто називала мене не зовсім гарними іменами, навіть на Землі... Але я знаю, що це не через злість. Вона просто була нещасною через те, що я народилася, і часто мені казала, що я зруйнувала їй життя. Але це не була моя провина, правда ж? Я завжди прагнула зробити її щасливою, але чомусь мені це не дуже вдавалося... А тата в мене ніколи не було, – Марія була дуже сумною, і голосок у неї тремтів, неначе вона ось-ось заплаче.
Ми зі Стеллою перезирнулися, і я була майже впевнена, що її навідали схожі думки... Мені вже зараз дуже не подобалася ця розпещена, егоїстична «мама», яка замість того, щоб самій турбуватися про свою дитину, її ж героїчну жертву зовсім не розуміла і, до того ж, ще боляче ображала.
– А ось Дін каже, що я добра і що я роблю його дуже щасливим! – уже веселіше пробелькотіла крихітка. – І він хоче зі мною дружити. А інші, кого я тут зустрічала, дуже холодні і байдужі, а інколи навіть і злі... Особливо ті, в кого монстри причеплені...
– Монстри – що?.. – не зрозуміли ми.
– Ну, в них страшенні чудовиська на спинах сидять і кажуть їм, що вони повинні робити. А якщо ті не слухають – чудовиська над ними страшенно знущаються... Я спробувала поговорити з ними, але ці монстри не дозволяють.
Ми абсолютно нічого з цього «пояснення» не зрозуміли, але сам факт, що якісь астральні істоти катують людей, не могли не «дослідити», тому тут же її спитали, де можна це дивне явище побачити.
– О, та скрізь! Особливо коло «чорної гори». О-ось там, за деревами. Хочете, ми теж із вами підемо?
– Звичайно, ми лише раді будемо! – відразу ж втішилася Стелла. 
Мені теж, якщо чесно, не надто до вподоби було зустрічатися з кимсь іще, «страшним і незрозумілим», особливо наодинці. Але цікавість переборювала страх, і ми, звичайно ж, пішли б, попри те, що трохи побоювалися... А коли з нами йшов такий захисник, як Дін, – відразу ж ставало веселіше...
І ось за коротку мить перед нашими широко розплющеними від подиву очима розгорнулося справжнє Пекло... Видіння нагадувало картини Боша (або Босха, залежно від того, якою мовою перекладати), «божевільного» художника, який приголомшив одного дня своїм мистецтвом увесь світ... Божевільним він, звичайно ж, не був, а був просто відаючим, який чомусь міг бачити лише нижній Астрал. Але треба віддати йому належне — змальовував він його прекрасно... Я бачила його картини в книзі з бібліотеки мого тата і досі пам'ятала те страшне відчуття, яке несла в собі більшість з його картин...
– Як жахливо!.. – прошепотіла вражена Стелла. 
Можна, напевно, було б сказати, що ми бачили тут на «поверхах» вже досить... Але такого навіть ми не в змозі були уявити в найстрашнішому нашому жахітті!.. За «чорною скелею» відкрилося щось зовсім неймовірне... Це було схоже на величезний вибитий у скелі плоский «казан», на дні якого бралася бульбашками багрова «лава»... Розжарене повітря «тріскало» всюди дивними спалахуючими червонястими міхурами, з яких виривалася палюча пара і великими краплями падала на землю або на тих людей, що потрапили в ту мить під неї... Лунали несамовиті крики, але тут же вмовкали, оскільки на спинах людей сиділи огидні тварюки, які із задоволеним виглядом «керували» своїми жертвами, не звертаючи щонайменшої уваги на їхнє страждання... 
Під голими ступнями людей червоніли розжарені камені, булькала і «плавилася» багряна земля, що пашіла жаром... Крізь величезні тріщини проривалися виплески гарячої пари і, обпалюючи ступні людським сутностям, що ридали від болю, неслися у височінь легким димком... А по самій середині «котловану» протікала яскраво-червона широка вогняна річка, в яку час від часу ті ж огидливі монстри несподівано кидали ту чи іншу змучену сутність, яка, падаючи, викликала лише короткий сплеск помаранчевих іскор і тут же, перетворившись на мить на пухнасту білу хмарку, зникала... вже назавжди... Це було справжнє Пекло, і нам зі Стеллою захотілося щонайшвидше звідти «зникнути»...
– Що будемо робити?.. – з тихим жахом прошепотіла Стелла. – Ти хочеш туди спускатися? То хіба ми чимось можемо їм допомогти? Поглянь, як їх багато!..
Ми стояли на чорно-бурому, висушеному жаром урвищі, спостерігаючи  за залитим жахіттям «місивом» болю, безвиході й насилля, і почувалися настільки по-дитячому безсилими, що навіть моя войовнича Стелла цього разу безапеляційно склала свої скуйовджені «крильця» і готова була за першим же покликом помчати на свій, такий рідний і надійний верхній «поверх»... 
І тут я пригадала, що Марія начебто говорила з цими так жорстоко покараними долею (або ними самими) людьми ...
– Скажи, будь ласка, а як ти туди спустилася? – спантеличено запитала я.
– Мене Дін відніс, – наче само собою зрозуміле, спокійно відповіла Марія.
– Що ж таке страшне ці бідолахи накоїли, що потрапили в таке пекло? – запитала я.
– Думаю, це стосується не настільки їхньої провини, скільки того, що вони були дуже сильні і мали багато енергії, а цим монстрам саме це й потрібно, оскільки вони «харчуються» цими нещасними людьми, – дуже по-дорослому пояснила крихітка. 
– Що?!.. – мало не підстрибнули ми. – Виходить – вони їх просто «їдять»?
– На жаль – так... Коли ми пішли туди, я бачила... З цих бідних людей витікав чистий сріблястий потік і заповнював чудовиськ, які сиділи в них на спині. А ті відразу ж оживали і ставали дуже задоволеними. Деякі людські сутності після цього майже не могли йти... Це так страшно... І нічим не можна допомогти... Дін каже, їх надто багато навіть для нього.
– Ото вже... Навряд чи ми можемо щось зробити теж... – сумно прошепотіла Стелла.
Було дуже тяжко просто обернутися і піти. Але ми прекрасно розуміли, що на цю мить ми зовсім безсилі, а просто спостерігати таке страшне «видовище» нікому не давало щонайменшої втіхи. Тому, ще раз поглянувши на це страхітливе Пекло, ми дружно звернули в інший бік... Не можу сказати, що моя людська гордість не була вражена, оскільки програвати я ніколи не любила. Але я вже також давно навчилася приймати реальність такою, якою вона була, і не нарікати на свою безпорадність, якщо допомогти в якійсь ситуації мені було поки не під силу.
– А можна запитати вас, куди ви зараз прямуєте, дівчатка? – запитала посмутніла Марія.
– Я б хотіла нагору... Якщо чесно, мені вже сповна вистачає на сьогодні «нижнього поверху»... Бажано поглянути на щось трохи легше... – сказала я, і тут же подумала про Марію – бідна дівчинка, адже вона тут залишається!.. 
І жодної допомоги їй запропонувати ми, на жаль, не могли, оскільки це був її вибір і її власне рішення, яке лише вона сама могла змінити...
Перед нами замерехтіли вже добре знайомі вихори сріблястих енергій, і немовби «закутуючись» ними в щільний пухнастий «кокон», ми плавно прослизнули «вгору»...
– Ох, як тут добре-е!.. – опинившись «удома», задоволено видихнула Стелла. — І як же там «внизу» все-таки страшно... Бідні люди, як же можна стати кращим, знаходячись щоденно в такому жахітті?!. Щось у цьому неправильно, тобі не здається?
Я засміялася:
– То що ти пропонуєш, аби «виправити»?
– А ти не смійся! Ми повинні щось вигадати. Лише я поки не знаю – що... Але я подумаю... – цілком серйозно заявило малятко.
Я дуже любила в ній це не по-дитячому серйозне ставлення до життя і «залізне» бажання знайти позитивний вихід із будь-яких виниклих проблем. З усім її променистим сонячним характером, Стелла також могла бути неймовірно сильним, непіддатливим і неймовірно хоробрим чоловічком, що стоїть «горою» за справедливість або за дорогих її серцю друзів...
— Ну що, давай трохи прогуляємося? А то щось я ніяк не можу «відійти» від того жаху, в якому ми щойно побували. Навіть дихати важко, не кажучи вже про побачене... — попросила я свою чудову подружку.
Ми вже знову з надзвичайною втіхою плавно «ковзали» в сріблясто-«щільній» тиші, повністю розслабившись, насолоджуючись спокоєм і ласкою цього чудового «поверху», а я все ніяк не могла забути маленьку відважну Марію, яку ми мимоволі залишили в тому страшенно безрадісному й небезпечному світі, тільки з її моторошним волохатим другом, і з надією, що може нарешті її «сліпа», але люба мама візьме та побачить, як сильно дівчинка її любить і як сильно хоче зробити її щасливою на той проміжок часу, який залишився їм до їх нового втілення на Землі... 
– Ой, ти лише поглянь, як гарно!.. – вирвав мене з моїх сумних роздумів радісний Стеллин голосок.
Я побачила величезну, мерехтливу всередині веселу золотисту кулю, а в ній красиву дівчину, одягнену в дуже яскраве квітчасте плаття, яка сиділа на такій самій яскраво розквітлій галявині і повністю зливалася з шалено полум'яніючими всіма барвами веселки неймовірними чашечками якихось зовсім фантастичних квітів. Її дуже довге, світле, як стигла пшениця, волосся важкими хвилями спадало вниз, закутуючи її з голови до ніг золотим плащем. Глибокі сині очі привітно дивилися прямо на нас, наче запрошуючи заговорити...
– Здрастуйте! Ми вам не перешкодимо? – не знаючи з чого почати і, як завжди, ледь соромлячись, вітала я незнайомку.
– І тобі добрий день, Світла, – посміхнулася дівчина.
– Чому ви так мене називаєте? – дуже здивувалася я.
– Не знаю, – лагідно відповіла незнайомка, – просто тобі це личить!.. Я – Ізольда. А як же тебе насправді звуть?
– Світлана, – трохи зніяковівши, відповіла я. 
– Ну ось, бачиш – вгадала! А що ти тут робиш, Світлано? І хто твоя мила подруга?
– Ми просто гуляємо... Це Стелла, вона мій друг. А ви яка Ізольда – та, в якої був Тристан? – вже набравшись сміливості, запитала я.
У дівчини очі покруглішали від здивування. Вона, мабуть, ніяк не чекала, що на цьому світі її хтось знав...
– Звідки ти це знаєш, дівчинко?.. – тихо прошепотіла вона.
– Я книжку про вас читала, мені вона так сподобалася!.. – захоплено вигукнула я. – Ви так любили один одного, а потім ви загинули... Мені було так шкода!.. А де ж Тристан? То хіба він більше не з вами?
– Ні, люба, він далеко... Я його так довго шукала!.. А коли, нарешті, знайшла, то виявилось, що ми й тут не можемо бути разом. Я не можу до нього піти... – сумно відповіла Ізольда.
І мені раптом прийшло просте видіння – він був на нижньому астралі, мабуть, за якісь свої «гріхи». І вона, звичайно ж, могла до нього піти, просто, найімовірніше, не знала як або не вірила, що зможе.
– Я можу показати вам, як туди піти, якщо ви хочете, звичайно ж. Ви зможете бачити його, коли лише захочете, лише повинні бути дуже обережні.
– Ти можеш піти туди? – дуже здивувалася дівчина.
Я кивнула: – І ви теж.
– Пробачте, будь ласка, Ізольдо, а чому ваш світ такий яскравий? – не змогла втримати своєї цікавості Стелла.
– О, просто там, де я жила, майже завжди було холодно і туманно... А там, де я народилася, завжди світило сонечко, пахло квітами і лише взимку був сніг. Але навіть тоді було сонячно... Я так скучила за своєю країною, що навіть зараз ніяк не можу насолодитися вволю... Щоправда, ім'я моє холодне, але це тому, що маленькою я загубилася, і знайшли мене на льоду. Ось і назвали Ізольдою...
– Ой, адже і справді – «изо льда», з льоду!.. Я ніколи б не додумалася!.. – я вражено втупилася на неї.
– Це ще нічого!.. Адже в Тристана і взагалі імені не було... Він так усе життя і прожив безіменним, – посміхнулася Ізольда.
– А як же – «Тристан»?
– Ну, що ти, люба, це ж просто «той, хто володіє трьома станами», – засміялася Ізольда. – Адже вся його сім'я загинула, коли він був ще зовсім маленький, ось і не нарекли іменем, коли час прийшов – нікому було.
– А чому ви пояснюєте все це наче моєю мовою? Адже це російською!
– А ми і є росіяни, точніше – були тоді... – виправилась дівчина. – А тепер, хто знає, ким будемо...
– Як – росіяни?.. – розгубилася я.
– Ну, може не зовсім... Але у твоєму розумінні – це росіяни. Просто тоді нас було більше і все було різноманітнішим – і наша земля, і мова, і життя... Давно це було... 
– А як же в книжці мовиться, що ви були ірландцями і шотландцями?!.. Чи це знову все неправда?
– Ну, чому – неправда? Адже це те саме, просто мій батько прибув із «теплої» Русі, аби стати володарем того «острівного» стану, тому, що там війни ніяк не закінчувалися, а він був чудовим воїном, ось вони і попросили його. Але я завжди сумувала за «своєю» Руссю... Мені завжди на тих островах було холодно...
– А чи можу я вас запитати, як ви насправді загинули? Якщо це вас не ранить, звичайно. У всіх книжках про це по-різному написано, а мені б дуже хотілося знати, як насправді було...
– Я його тіло морю віддала, у них так прийнято було... А сама додому пішла... Лише не дійшла ніколи... Сил не вистачило. Так хотілося сонце наше побачити, але не змогла... А може, Тристан «не відпустив»...
– А як же в книгах кажуть, що ви разом померли або що ви вбили себе?
– Не знаю, Світла, не я ці книги писала... А люди завжди любили оповіді один одному розказувати, особливо красиві. Ось і прикрашали, аби більше душу ятрили... А я сама померла за багато років, не вкорочуючи віку. Заборонено це було.
– Вам, напевно, дуже сумно було так далеко від дому знаходитися?
– Та як тобі сказати... Спершу навіть цікаво було, поки мама була жива. А коли померла вона – весь світ для мене потьмарився... Дуже мала я була тоді. А батька свого ніколи не любила. Він війною лише жив, навіть я для нього ціну мала лише ту, що на мене виміняти можна було, заміж видавши... Він був воїном до самих кісток. І помер таким. А я завжди додому повернутися мріяла. Навіть сни бачила... Але не вдалося.
– А хочете, ми вас до Тристана відведемо? Спершу покажемо як, а потім ви вже самі ходити будете. Це просто... – сподіваючись у душі, що вона погодиться, запропонувала я.
Мені дуже хотілося побачити «повністю» всю цю легенду, раз уже з'явилася така нагода, і хоч було трішки совісно, але я вирішила цього разу не слухати свого надто обуреного «внутрішнього голосу», а спробувати якось переконати Ізольду «прогулятися» на нижній «поверх» і відшукати там для неї її Тристана. 
Я і справді дуже любила цю «холодну» північну легенду. Вона підкорила моє серце з тієї ж хвилини, як тільки потрапила мені до рук. Щастя в ній було таке швидкоплинне, а смутку так багато!.. Взагалі-то, як і сказала Ізольда – додали туди, мабуть, немало, тому що душу це і справді зачіпало дуже сильно. А може, так воно й було?.. Хто ж міг це по-справжньому знати?.. Адже ті, які все це бачили, вже давним-давно не жили. Ось через те мені так сильно і захотілося скористатися цим, напевно, єдиним випадком і дізнатися, як же все було насправді...
Ізольда сиділа тихо, про щось задумавшись, ніби не наважуючись скористатися цією єдиною несподіваною нагодою і побачитися з тим, кого так надовго роз'єднала з нею доля...
– Не знаю... Чи потрібно тепер усе це... Може, просто залишити так? – розгублено прошепотіла Ізольда. – Ранить це сильно... Не помилитися б...
Мене неймовірно здивувала така її боязнь! Це було перший раз відтоді, коли я вперше заговорила з померлими, аби хтось відмовлявся поговорити або побачитися з тим, кого колись так сильно і трагічно любив... 
– Будь ласка, підемо! Я знаю, що потім ви жалітимете! Ми просто покажемо вам, як це робити, а якщо ви не схочете, то й не будете більше туди ходити. Але у вас повинен залишатися вибір. Людина повинна мати право вибирати сама, правда ж?
Нарешті вона кивнула:
– Ну що ж, підемо, Світла. Ти маєш рацію, я не повинна ховатися за «спиною неможливого», це боягузтво. А боягузів у нас ніколи не любили. Та і не була я ніколи однією з них...
Я показала їй свій захист, і, на мій найбільший подив, вона зробила це дуже легко, навіть не замислюючись. Я дуже зраділа, оскільки це сильно полегшувало наш «похід».
– Ну що, готові?.. – мабуть, аби її підбадьорити, весело посміхнулася Стелла.
Ми поринули у виблискуючу імлу і за декілька коротких секунд уже «пливли» сріблястою доріжкою Астрального рівня... 
– Тут дуже гарно... – прошепотіла Ізольда, – але я бачила його в іншому, не такому світлому місці...
– Це теж тут... Лише трішки нижче, – заспокоїла її я. – Ось побачите, зараз ми його знайдемо.
Ми «прослизнули» трохи глибше, і я вже готова була побачити звичайну «страшенно-гнітючу» нижньоастральну реальність, але, на мій подив, нічого схожого не сталося... Ми потрапили в досить-таки приємний, але щоправда, дуже похмурий і якийсь сумний пейзаж. До кам'янистого берега темно-синього моря хлюпали важкі, каламутні хвилі... Ліниво «женучись» одна за одною, вони «стукалися» об берег і неохоче, поволі поверталися назад, тягнучи за собою сірий пісок і дрібні чорні блискучі камінчики. Далі виднілася велична, здоровенна темно-зелена гора, вершина якої соромливо ховалася за сірими набряклими хмарами. Небо було важким, але не моторошним, повністю вкритим сірими хмарами. Берегом місцями зростали скупі карликові кущики якихось незнайомих рослин. Знову ж таки – пейзаж був похмурим, але досить «нормальним», у всякому разі, нагадував один із тих, який можна було побачити на землі в дощовий, дуже похмурий день... І того «кричущого жаху», як останні бачені нами на цьому «поверсі» місця, він нам не вселяв...
На березі цього «важкого» темного моря, глибоко задумавшись, сидів самотній чоловік. Він здавався зовсім ще молодим і досить-таки красивим, але був дуже сумним і жодної уваги на нас не звертав. 
– Соколе мій ясний... Тристаночку... – уривчастим голосом прошепотіла Ізольда.
Вона була бліда і застигла, як смерть... Стелла, злякавшись, смикала її за руку, але дівчина не бачила і не чула нічого довкола, а лише прикипівши поглядом дивилася на свого коханого Тристана... Здавалося, вона хотіла ввібрати в себе кожну його рису... кожен волосок... рідний вигин його губ... тепло його карих очей... аби навіки зберегти це в своєму стражденному серці, а можливо, навіть і пронести у своє наступне «земне» життя... 
– Льодинко моя світла... Сонце моє... Йди, не муч мене... – Тристан перелякано дивився на неї, не бажаючи повірити, що це дійсність, і закриваючись від болісного «видіння» руками, повторював: – Йди, радосте моя... Йди тепер...
Несила більше спостерігати цю несамовиту сцену, ми із Стеллою вирішили втрутитися...
– Пробачте, будь ласка, нас, Тристане, але це не видіння, це ваша Ізольда! Притому, справжнісінька... – ласкаво промовила Стелла. – Тому краще прийміть її, не раньте більше...
– Льодинко, чи це ти?.. Скільки разів я бачив тебе ось так і скільки втрачав!.. Ти завжди зникала, як тільки я намагався заговорити з тобою, – він обережно простяг до неї руки, ніби боячись злякати, а вона, забувши про все на світі, кинулася йому на шию і застигла, ніби хотіла так і залишитися, злившись з ним в одне, тепер уже не розлучаючись навіки...
Я спостерігала цю зустріч з наростаючим занепокоєнням і думала, як би можна було допомогти цим двом людям, що доволі настраждалися, а тепер були ось такі безмежно щасливі, аби хоч це життя, що залишилося тут (до їх наступного втілення), вони могли б залишитися разом... 
– Ой, ти не думай про це зараз! Вони ж щойно зустрілися!.. – прочитала мої думки Стелла. – А там ми обов'язково придумаємо що-небудь...
Вони стояли, пригорнувшись одне до одного, ніби боячись роз’єднатися... Боячись, що це дивне видіння раптом зникне і все знову стане по-старому...
– Як же мені порожньо без тебе, моя Льодинко!.. Як же без тебе темно...
І лише тут я помітила, що Ізольда виглядала інакше!.. Мабуть, те яскраве «сонячне» плаття призначалося лише їй одній, так само, як і всипане квітами поле... А зараз вона зустрічала свого Тристана... І треба сказати, у своєму білому, вишитому червоним візерунком платті вона виглядала приголомшливо!.. І була схожа на юну наречену...
– Не вели нам з тобою хороводів, соколе мій, не говорили заздоровниць... Віддали мене чужому, по воді одружували... Але я завжди була дружиною тобі. Завжди була судженою... Навіть коли втратила тебе. Тепер ми завжди будемо разом, радосте моя, тепер ніколи не розлучимося... – ніжно шепотіла Ізольда.
У мене зрадницьки защипало очі і, аби не показати, що плачу, я почала збирати на березі якісь камінчики. Але Стеллу не так просто було обдурити, та й у неї самої зараз очі теж були «на мокрому місці»...
– Як сумно, правда? Адже вона не живе тут... То хіба вона не розуміє?.. Чи, гадаєш, вона залишиться з ним?.. – крихітка просто місця собі не знаходила, так сильно їй хотілося тут же «все-все» знати.
У мене роїлися в голові десятки питань до цих двох шалено щасливих людей, які не бачили нічого довкола. Але я знала напевно, що не зумію нічого спитати і не зможу потривожити їх несподіване і таке крихке щастя...
– Що ж робитимемо? – заклопотано запитала Стелла. – Залишимо її тут?
– Це не нам вирішувати, гадаю... Це її рішення і її життя, – і вже звертаючись до Ізольди, сказала: – Пробачте мене, Ізольдо, але ми хотіли б вже піти. Ми можемо вам ще якось допомогти?
– Ой, дівчатонька мої дорогі, а я й забула!.. Ви вже пробачте мені!.. – плеснула в долоньки, соромливо почервонівши, дівчина. – Тристаночку, це їм дякувати треба!.. Це вони привели мене до тебе. Я і раніше приходила, щойно знайшла тебе, але ти не міг чути мене... І важко це було. А з ними стільки щастя прийшло! 
Тристан раптом низько-низько вклонився: 
– Дякую вам, славниці... за те, що щастя моє, мою Льодинку мені повернули. Радощі вам і добра, небесні... Я ваш боржник довіку... Лише скажіть.
У нього підозріло блищали очі, і я зрозуміла, що ще трохи – і він заплаче. Тому, аби не зронити (й так уже сильно побитої колись!) його чоловічої гордості, я обернулася до Ізольди і якомога ласкавіше сказала:
– Я так розумію, ви хочете залишитися? 
Вона сумно кивнула. 
– Тоді, погляньте уважно на ось це... Воно допоможе вам тут знаходитися. І полегшить, сподіваюся... – я показала їй свій «особливий» зелений захист, сподіваючись, що з ним вони будуть тут більш-менш у безпеці. – І ще... Ви, напевно, зрозуміли, що й тут ви можете створювати свій «сонячний світ»? Гадаю, йому (я показала на Тристана) це дуже сподобається...
Ізольда про це вочевидь навіть не подумала і тепер просто засяяла справжнім щастям, мабуть, передчуваючи «вбивчий» сюрприз...
Довкола них усе замерехтіло веселими кольорами, море заблищало веселками, а ми, зрозумівши, що з ними точно буде все гаразд, «попливли» назад, у свій улюблений Ментальний поверх, аби обговорити можливі майбутні подорожі...
30. Стелла 6. Ментал
Як і решта «цікавого», мої дивні прогулянки на різні рівні Землі помалу ставали майже постійними і порівняно швидко потрапили на мою «архівну» поличку «звичайних явищ». Інколи я ходила туди сама, засмучуючи цим свою маленьку подружку. Але Стелла, навіть якщо вона трішки й засмучувалася, ніколи мені нічого не показувала і якщо відчувала, що я вважаю за краще залишитися сама, ніколи не нав'язувала свою присутність. Це, звичайно ж, робило мене ще більш винною стосовно неї, і після своїх маленьких «особистих» пригод я залишалася погуляти з нею разом, що тим самим уже подвоювало навантаження на моє, ще до цього не зовсім звикле фізичне тіло, і додому я поверталася стомлена, як до останньої краплини вичавлений стиглий лимон... Але поступово, в міру того, як наші «прогулянки» щораз довшали, моє «змордоване» фізичне тіло помалу до цього звикало, втома дедалі меншала, і час, який був потрібний для відновлення моїх фізичних сил, ставав набагато коротшим. Ці дивні прогулянки дуже швидко затьмарили все інше, і моє повсякденне життя тепер здавалося на подив тьмяним і зовсім нецікавим... 
Звичайно ж, весь цей час я жила своїм нормальним життям нормальної дитини: як завжди, ходила до школи, брала участь у всіх організовуваних заходах, ходила з хлопцями в кіно, взагалі – прагнула виглядати якомога  нормальнішою, аби привертати до своїх «незвичайних» здібностей якомога менше непотрібної уваги.
Деякі заняття в школі я по-справжньому любила, деякі – не дуже, але поки всі предмети давалися мені все ще досить легко і великих зусиль для домашніх завдань не вимагали. 
Ще я дуже любила астрономію, яку, на жаль, у нас поки не викладали. Удома у нас були всілякі дивовижно ілюстровані книги з астрономії, яку мій тато теж обожнював, і я могла цілими годинами читати про далекі зірки, загадкові туманності, незнайомі планети... Мріючи коли-небудь хоч би на одну коротеньку мить побачити всі ці дивні чудеса, як мовиться, живцем... Напевно, я тоді вже «нутром» відчувала, що цей світ набагато для мене ближчий, ніж будь-яка, нехай навіть найкрасивіша країна на нашій Землі... Але всі мої «зоряні» пригоди тоді ще були дуже далекими (я їх поки навіть не передбачала!) і тому на цьому етапі мене повністю задовольняли «гуляння»  різними «поверхами» нашої рідної планети з моєю подружкою Стеллою або наодинці.
Бабуся, на мою превелику втіху, мене в цьому цілком підтримувала, таким чином, вирушаючи «гуляти», мені не потрібно було ховатися, що робило мої подорожі ще приємнішими. Річ у тому, що, для того щоб «гуляти» по тих самих «поверхах», моя сутність повинна була вийти з тіла, і якщо хтось у цю мить заходив до кімнати, то знаходив там кумедну картинку... Я сиділа з розплющеними очима, начебто в зовсім нормальному стані, але не реагувала на жодне до мене звернення, не відповідала на питання і виглядала цілком і повністю «замороженою». Тому допомога бабусі в такі хвилини була просто незамінною. Пам'ятаю, одного дня в моєму «гуляючому» стані мене знайшов мій тодішній друг, сусід Ромас... Коли я опритомніла, то побачила перед собою обличчя зовсім ошаленілого від страху, і круглі, як дві величезні блакитні тарілки, очі... Ромас мене нестямно трусив за плечі і кликав на ім’я, поки я не розплющила очі... 
– Ти що – померла чи що?!. Чи це знову якийсь твій новий «експеримент»? – мало не цокотячи з переляку зубами, тихо прошипів мій друг. 
Хоча за всі ці роки нашого спілкування вже його точно важко було чимось здивувати, але, мабуть, картинка, що відкрилася йому в цю мить, «переплюнула» найприголомшливіші мої ранні «експерименти»... Саме Ромас і розповів мені потім, як жахливо збоку виглядала така моя «присутність»...
Я, як могла, постаралася його заспокоїти і якось пояснити, що ж таке «страшне» зі мною тут відбувалося. Але, як би я його бідного не заспокоювала, я була майже стовідсотково впевнена, що враження від побаченого залишиться в його мозку ще дуже і дуже надовго...
Тому, після цього смішного (для мене) «інциденту» я вже завжди намагалася, аби, якщо можливо, ніхто не заставав мене зненацька і нікого не довелося б так безсовісно вражати або лякати... Ось через те допомога бабусі так сильно мені і була необхідна. Вона завжди знала, коли я чергового разу йшла «погуляти» і стежила, аби ніхто в цей час, по можливості, мене не непокоїв. Була ще одна причина, через яку я не дуже любила, коли мене насильно «витягували» з моїх «походів» назад – у всьому моєму фізичному тілі, у мить такого «швидкого повернення», було відчуття дуже сильного внутрішнього удару, і це сприймалося надзвичайно боляче. Тому таке різке повернення сутності назад у фізичне тіло було дуже для мене неприємним і зовсім небажаним. 
Так, чергового разу гуляючи зі Стеллою по «поверхах» і не знаходячи чим зайнятися, «не наражаючись при цьому на велику небезпеку», ми нарешті вирішили «якомога» глибше й «серйозніше» досліджувати Ментальний «поверх», що став для неї вже майже рідним... 
Її власний барвистий світ у черговий раз зник, і ми немовби «повисли» у мерехтливому, припорошеному зоряними відблисками повітрі, яке, на відміну від звичайного «земного», було тут насичено-«щільним» і постійно змінним, неначебто було наповнене мільйонами малесеньких сніжинок, які іскрилися і виблискували в морозний сонячний день на Землі... Ми дружно зробили крок у цю сріблясто-блакитну мерехтливу «порожнечу» і тут же вже звично під нашими стопами з'явилася «стежина»... Точніше, не просто стежина, а дуже яскрава і весела, весь час змінна доріжка, яка була створена з мерехтливих, пухнастих, сріблястих «хмарок»... 
Вона сама по собі з'являлася і зникала, ніби дружньо запрошуючи по ній пройтися. Я ступила на блискотливу «хмарку» і зробила декілька обережних кроків... Не відчувалося ні руху, ані найменшого для цього зусилля, тільки відчуття дуже легкого ковзання в якійсь спокійній, обволікаючій, виблискуючій сріблом порожнечі... Сліди тут же танули, розсипаючись тисячами різноколірних мерехтливих порошинок... і з'являлися нові, в міру того, як я ступала по цій дивній «місцевій землі», що повністю мене зачарувала...
Раптом у всій цій глибокій, сяючій сріблястими іскрами тиші з'явився дивний прозорий човен, а в ній стояла дуже красива молода жінка. Її довге золотисте волосся то м'яко розвівалося, неначе зворушене подихом вітерцю, то знову застигало, загадково виблискуючи важкими золотими відблисками. Жінка вочевидь прямувала до нас, все так само легко ковзаючи у своєму казковому човні по якихось невидимих для нас «хвилях», залишаючи за собою довжелезні, спалахуючі срібними іскрами хвости, що розвівалися... Її біле легке плаття, схоже на мерехтливу туніку, також то розвівалося, то плавно опускалося, спадаючи м'якими складками вниз і роблячи незнайомку схожою на чудову грецьку богиню.
– Вона весь час тут плаває, шукає когось, – прошепотіла Стелла.
– Ти її знаєш? Кого вона шукає? – не зрозуміла я.
– Я не знаю, але я її бачила багато разів.
– То спитаймо? – уже освоївшись на «поверхах», хоробро запропонувала я.
Жінка «підпливла» ближче, від неї віяло смутком, величчю і теплом. 
– Я Атенайс, – дуже м'яко, подумки промовила вона. – Хто ви, дивні створіння?
«Дивні створення» трішки розгубилися, точно не знаючи, що на таке вітання відповісти... 
– Ми просто гуляємо, – посміхаючись, сказала Стелла. – Ми вам не заважатимемо.
– А кого ви шукаєте? – запитала Атенайс.
– Нікого, – здивувалося малятко. – А чому ви думаєте, що ми повинні когось шукати?
– А як же інакше? Ви зараз там, де всі шукають себе. Я теж шукала... – вона сумно посміхнулася. – Але це було так давно!.. 
– А як давно? – не витримала я. 
– О, дуже давно!.. Адже тут немає часу, як же мені знати? Усе, що я пам'ятаю – це було давно. 
Атенайс була дуже красивою і якоюсь незвичайно сумною... Вона чимось нагадувала гордого білого лебедя, коли той, падаючи звисока, віддаючи душу, співав свою останню пісню – була такою ж величною і трагічною...
Коли вона дивилася на нас своїми іскристими зеленими очима, здавалося – вона старіша, ніж сама вічність. У них було стільки мудрості і стільки невимовної печалі, що в мене по тілу побігли мурашки...
– Чи можемо ми вам чимось допомогти? – трішки соромлячись таке питати, поцікавилася я.
– Ні, люба дитино, це моя робота... Моя обітниця... Але я вірю, що колись вона закінчиться... і я зможу піти. А тепер, скажіть мені, радісні, куди ви хотіли б піти?
Я знизала плечима: 
– Ми не вибирали, ми просто гуляли. Але ми будемо щасливі, якщо ви хочете нам що-небудь запропонувати.
Атенайс кивнула:
– Я охороняю це Міжсвіття, я можу пропустити вас туди, – і ласкаво поглянувши на Стеллу, додала. – А тобі, дитя, я допоможу знайти себе...
Жінка м'яко посміхнулася і змахнула рукою. Її дивне плаття колисалося, і рука стала схожа на біло-сріблясте, м'яке пухнасте крило... від якого протягнулася, розсипаючись золотими відблисками, вже інша, сліпучо-золота і майже щільна, світла сонячна дорога, яка вела прямо у відчинені золоті двері, що «полум'яніли» вдалині...
– Ну, що – підемо? – вже заздалегідь знаючи відповідь, запитала я Стеллу.
– Ой, дивися, а там хтось є... – показала пальчиком всередину тих самих дверей маленька.
Ми легко прослизнули всередину і... неначе в дзеркалі, побачили другу Стеллу!.. Так, так, саме Стеллу!.. Таку саму, як та, яка, зовсім розгублена, стояла в ту мить поряд зі мною...
– Але, це ж я?!.. – пильно дивлячись на «іншу себе», прошепотіла приголомшена крихітка. – Адже це, правда, я... Як же так?..
Я поки ніяк не могла відповісти на її таке начебто просте питання, оскільки сама стояла, зовсім сторопівши, не знаходячи жодного пояснення цьому «абсурдному» явищу... 
Стелла тихенько протягнула ручку до свого близнюка і торкнулася протягнутих до неї таких самих маленьких пальчиків. Я хотіла крикнути, що це може бути небезпечно, але, побачивши її вдоволену посмішку, промовчала, вирішивши поглянути, що ж буде далі, але водночас була насторожі, на той випадок, якщо раптом щось піде не так.
– Так це ж я... – у захваті прошепотіла крихітка. – Ой, як чудово! Це ж, правда, я...
Її тоненькі пальчики почали яскраво світитися, і «друга» Стелла стала повільно танути, плавно перетікаючи через ті самі пальчики в «справжню» Стеллу, що стояла біля мене. Її тіло стало ущільнюватися, але не так, як ущільнювалося б фізичне, а ніби стало набагато щільніше світитися, наповнюючись якимсь неземним сяянням. 
Раптом я відчула за спиною чиюсь присутність – це знову була наша знайома, Атенайс. 
– Пробач мене, світле дитя, але ти ще дуже нескоро прийдеш за своїм «відбитком»... Тобі ще дуже довго чекати, – вона уважніше поглянула мені в очі. – А може, і не прийдеш зовсім...
– Як це, «не прийду»?!.. – злякалася я. – Якщо приходять усі – отже прийду і я!
– Не знаю. Твоя доля чомусь закрита для мене. Я не можу тобі нічого відповісти, пробач...
Я дуже засмутилася, але прагнучи щодуху не показати цього Атенайс, якомога спокійніше запитала:
– А що це за «відбиток»?
– О, всі, коли вмирають, повертаються за ним. Коли твоя душа закінчує своє «томління» в черговому земному тілі, в ту мить, коли вона прощається з ним, вона летить у свій справжній Дім і наче «сповіщає» про своє повернення... І ось тоді вона залишає цю «печатку». Але після цього вона має знову повернутися назад на «щільну» землю, аби вже назавжди попрощатися з тим, ким вона була... і через рік, сказавши «останнє прощай», звідти піти... І ось тоді ця вільна душа приходить сюди, аби злитися зі своєю залишеною часточкою і знайти спокій, чекаючи нової подорожі в «старий світ»...
Я не розуміла тоді, про що говорила Атенайс, просто це звучало дуже красиво... 
І лише тепер, через багато-багато років, (вже давно ввібравши своєю «зголоднілою» душею знання мого дивовижного чоловіка Миколи) «переглядаючи» сьогодні для цієї книги своє кумедне минуле, я з посмішкою пригадала Атенайс і, звичайно ж, зрозуміла, що те, що вона називала «відбитком», було просто енергетичним сплеском, який відбувається з кожним з нас у момент нашої смерті і досягає саме того рівня, на який своїм розвитком зуміла потрапити померла людина. А те, що Атенайс називала тоді «прощання» з тим, «ким вона була», було, ні що інше, як кінцеве відділення всіх наявних «тіл» сутності від її мертвого фізичного тіла, аби вона мала змогу тепер уже назовсім піти і там, на своєму «поверсі», злитися зі частинкою, якої бракувало,  рівня розвитку якої людина, з тієї або іншої причини, не встигла «досягти», живучи на землі. І цей відхід відбувався саме через рік. 
Але все це я розумію зараз, а тоді до цього було ще дуже далеко, і мені доводилося задовольнятися своїм зовсім ще дитячим розумінням всього, що відбувалося зі мною, і своїми, інколи помилковими, а інколи і правильними припущеннями...
– А на інших «поверхах» сутності теж мають такі ж «відбитки»? – зацікавлено запитала допитлива Стелла.
– Так, звичайно мають, лише вже інші, – спокійно відповіла Атенайс. – І не на всіх «поверхах» вони так само приємні, як тут... Особливо на одному...
– О, я знаю! Це напевно «нижній!» Ой, треба обов'язково туди піти поглянути! Це ж так цікаво! – вже знову задоволено щебетала Стелла. 
Було просто дивно, з якою прудкістю і легкістю вона забувала все, що ще хвилину тому її страхало або дивувало, і вже знову весело прагнула пізнати щось для неї нове і невідоме.
– Прощайте, юні діви... Мені пора вирушати. Хай буде ваше щастя вічним... – урочистим голосом промовила Атенайс. 
І знову плавно змахнула «крилатою» рукою, ніби вказуючи нам дорогу, і перед нами тут же побігла вже знайома, сяюча золотом доріжка... 
А чудова жінка-птиця знову тихо поплила в своєму повітряному казковому човні, знову готова зустрічати і скеровувати нових мандрівників, що «шукали себе», терпляче відбуваючи якусь свою особливу, нам незрозумілу обітницю... 
– Ну, що? Куди підемо, «юна діво»?.. – посміхнувшись, запитала я свою маленьку подружку.
– А чому вона нас так називала? – задумливо запитала Стелла. – Ти думаєш, так говорили там, де вона колись жила?
– Не знаю... Це було, напевно, дуже давно, але вона чомусь це пам'ятає.
– Усе! Пішли далі!.. – раптом, ніби опритомнівши, вигукнула крихітка.
Цього разу ми не пішли послужливо пропонованою нам доріжкою, а вирішили рухатися «своїм шляхом», досліджуючи світ своїми ж силами, яких, як виявилось, у нас було не так уже й мало.
Ми рушили до прозорого горизонтального «тунелю», що світився золотом, їх тут була велика кількість і ними постійно туди-сюди плавно рухалися сутності.
– Це – що, на зразок земного поїзда? – засміявшись кумедному порівнянню, запитала я.
– Ні, не так це просто... – відповіла Стелла. – Я в ньому була, це наче «поїзд часу», якщо хочеш так його називати...
– Але ж часу тут немає? – здивувалася я.
– Воно так, але це різні місця перебування сутностей... Тих, які померли тисячі років назад, і тих, які прийшли лише зараз. Мені це бабуся показала. Це там я знайшла Гарольда... Хочеш поглянути?
Звичайно ж, я хотіла! І здавалося, ніщо на світі не могло б мене зупинити! Ці приголомшливі «кроки в невідоме» розбурхували мою і так вже дуже живу уяву і не давали спокійно жити, поки я, вже майже падаючи від утоми, але страшенно задоволена побаченим, не поверталася у своє «забуте» фізичне тіло і не валилася спати, прагнучи відпочити хоч би годину, аби зарядити свої життєві «батареї», що остаточно «сіли»...
Так, не зупиняючись, ми знову спокійнісінько продовжували свою маленьку подорож, тепер вже спокійно «пливучи», повиснувши в м'якому, проникаючому в кожну клітинку, заколисуючому душу «тунелі», з насолодою спостерігаючи чудове перетікання один через одного кимсь створюваних, сліпучо барвистих (на кшталт Стеллиного) і дуже різних «світів», які то ущільнювалися, то зникали, залишаючи за собою хвости виблискуючих чудовими кольорами веселок, що розвівалися...
Несподівано вся ця ніжна краса розсипалася на мерехтливі шматочки, і нам у всій своїй пишноті відкрився блискучий, умитий зоряною росою, грандіозний у своїй красі світ... 
У нас від несподіванки перехопило подих...
– Ой, краса-а яка-а!.. Ма-а-амочко моя!.. – видихнуло малятко.
У мене теж від щемливого захвату перехопило дух і замість слів раптом захотілося плакати...
– А хто ж тут живе?!. – Стелла смикнула мене за руку. – Ну, як ти гадаєш, хто тут живе?..
Я гадки не мала, ким можуть бути щасливі мешканці такого світу, але мені раптом дуже захотілося це дізнатися.
– Пішли! – рішуче сказала я і потягнула Стеллу за собою. 
Нам відкрився чудовий пейзаж... Він був дуже схожий на земний і водночас дуже відрізнявся. Начебто перед нами було справжнє смарагдово-зелене «земне» поле, поросле соковитою, дуже високою шовковистою травою, але в той самий час я розуміла, що це не земля, а щось дуже на неї схоже, але занадто вже ідеальне... несправжнє. І на цьому дуже красивому, не зрушеному людськими ступнями полі, ніби червоні краплі крові, розсипавшись по всій долині, наскільки сягало око червоніли небачені «маки»... Їх величезні яскраві чашечки важко гойдалися, не витримуючи ваги величезних діамантових метеликів, які, мерехтячи хаосом божевільних барв, грайливо сідали на квіти... Дивне фіолетове небо палахкотіло серпанком золотистих хмар, час від часу освітлюючись яскравими променями блакитного сонця... 
Це був дивно красивий, створений чиєюсь бурхливою фантазією і сліпучий від мільйонів незнайомих відтінків фантастичний світ... А по цьому світу йшла людина... Це була малюсінька, тендітна дівчинка, здалека чимось дуже схожа на Стеллу. Ми буквально застигли, боячись ненавмисно чимось її злякати, але дівчинка, не звертаючи на нас жодної уваги, спокійно йшла зеленим полем, майже повністю сховавшись у соковитій траві... а над її пухнастою голівкою клубочився прозорий, виблискуючий зірками фіолетовий туман, створюючи над нею чудовий рухомий ореол. Її довге блискуче фіолетове волосся «спалахувало» золотом, легкий вітерець ласкаво перебирав його і, граючись, час від часу пустотливо цілував її ніжні бліді щічки. Малятко здавалося дуже незвичайним і зовсім спокійним... 
– Заговоримо? – тихо запитала Стелла.
У ту мить дівчинка майже порівнялася з нами і, неначе опритомнівши від якихось своїх далеких марень, здивовано підняла на нас свої дивні, дуже великі і розкосі... фіолетові очі. Вона була незвичайно красива якоюсь чужою, дикою, неземною красою і виглядала дуже самотньою...
– Здрастуй, дівчинко! Чому ти така сумна йдеш? Тобі потрібна якась допомога? – обережно запитала Стелла.
Малятко заперечливо хитнуло голівкою: 
– Ні, допомога потрібна вам, – і продовжувала уважно розглядати нас своїми дивними розкосими очима.
– Нам? – здивувалася Стелла. – А в чому вона нам потрібна?..
Дівчинка розтулила свої мініатюрні долоньки, а на них... золотистим полум'ям виблискували два дивовижно яскраві фіолетові кристали.
– Ось! – і несподівано зачепивши кінчиками пальчиків наші лоби, дзвінко засміялася вона... кристали зникли... 
Це було дуже схоже на те, як колись подарували мені «зелений кристал» мої «зоряні» диво-друзі. Але то були вони. А це була всього лише малюсінька дівчинка... та ще й зовсім не схожа на нас, на людей...
– Ну ось, тепер добре! – задоволено сказала вона і, більше не звертаючи на нас уваги, пішла далі...
Ми очманіло дивилися їй услід і не в змозі нічого зрозуміти, продовжували стояти «стовпом», переварюючи те, що сталося. Стелла, як завжди очунявши першою, закричала:
– Дівчинко, постій, що це? Що нам із цим робити?! Та почекай же!!!
Але крихітка лише, не обертаючись, помахала нам своєю тендітною долонькою і спокійнісінько продовжувала свій шлях, дуже скоро повністю зникнувши в морі соковитої зеленої, неземної трави... над якою тепер лише світлою хмаркою розвівався прозорий фіолетовий туман... 
– Ну і що це було? – немовби запитуючи саму себе, промовила Стелла.
Нічого поганого я поки не відчувала і, трохи оговтавшись після несподіваного «дарунку», сказала: 
– Давай поки про це не думатимемо, а пізніше буде видно...
На тому й зійшлися. 
Радісне зелене поле кудись зникло, змінившись цього разу зовсім безлюдною, холодно-крижаною пустелею, в якій на єдиному камені сиділа єдина там людина... Чоловік був чимось вочевидь сильно засмучений, але водночас виглядав дуже теплим і доброзичливим. Довге сиве волосся спадало хвилястими пасмами на плечі, обрамувавши сріблястим ореолом виснажене роками обличчя. Здавалося, він не бачив, де був, не відчував, на чому сидів, і взагалі не звертав жодної уваги на реальність, що оточувала його...
– Здрастуйте, сумний чоловіче! – наблизившись досить, аби почати розмову, тихо привіталася Стелла.
Чоловік підняв очі – вони виявилися блакитними і чистими, як земне небо.
– Що вам, маленькі? Що ви тут загубили?.. – відчужено запитав «відлюдник».
– Чому ти тут один сидиш, і нікого з тобою немає? – співчутливо запитала Стелла. – І місце таке страшне...
Було видно, що чоловік зовсім не хотів спілкуватися, але теплий Стеллин голосок не залишав йому жодного виходу – доводилося відповідати...
– Мені ніхто не потрібний вже багато-багато років. У цьому немає жодного сенсу, – прожебонів його сумний ласкавий голос.
– А що ж тоді ти робиш тут один? – не вгамовувалося малятко, і я злякалася, що ми здамося йому дуже нав'язливими, і він просто попросить нас дати йому спокій.
Але в Стелли був справжній талант розговорити будь-кого, навіть наймовчазнішу людину... Тому, кумедно нахиливши набік свою милу руду голівку і вочевидь не збираючись здаватися, вона продовжувала:
– А чому тобі не потрібний ніхто? Хіба таке буває?
– Ще й як буває, маленька... – тяжко зітхнув чоловік. – Ще як буває... Я все своє життя дарма прожив – хто ж мені тепер потрібний?.. 
Тут я дещо потихеньку почала розуміти... І зібравшись, обережно запитала:
– Вам відкрилося все, коли ви прийшли сюди, авжеж?
Чоловік здивовано стрепенувся і, втупивши в мене свій, тепер уже наскрізь пронизливий погляд, різко запитав:
– Що ти про це знаєш, маленька?.. Що ти можеш про це знати?.. – він ще більше згорбився, неначе тягар, що звалився на нього, був не підіймальним. – Я все життя бився об незрозуміле, все життя шукав відповідь... і не знайшов. А коли прийшов сюди, все виявилося так просто!.. Ось і пішло дарма все моє життя...
– Ну, тоді все прекрасно, якщо ти вже все дізнався!.. А тепер можеш щось інше знову шукати – тут теж повно незрозумілого! – «заспокоїла» незнайомця втішена Стелла. – А як тебе звуть, сумний чоловіче? 
– Фабій, люба. А ти знаєш дівчинку, що тобі дала цей кристал?
Ми із Стеллою від несподіванки дружно підстрибнули і тепер уже разом, «мертвою хваткою» вчепилися в бідного Фабія...
– Ой, будь ласка, розкажіть нам, хто вона!!! – тут же запищала Стелла. – Нам обов'язково потрібно це знати! Ну зовсім, зовсім обов'язково! У нас таке сталося!!!.. Таке сталося!.. І ми тепер зовсім не знаємо, що з цим робити... – слова летіли з її вуст кулеметною чергою, і неможливо було хоч на хвилину її зупинити, поки сама вона, геть захекавшись, не зупинилася.
– Вона не звідси, – тихо сказав чоловік. – Вона здалеку...
Це цілком і повністю підтверджувало мою божевільну здогадку, яка з'явилася в мене мигцем і, сама себе злякавшись, відразу зникла...
– Як – здалеку? – не зрозуміло малятко. – Адже далі не можна? Адже ми далі не ходимо?..
І тут Стеллині очі почали помалу округлятися, і в них поволі, але впевнено стало з'являтися розуміння...
– Ма-а-мочко, вона, що до нас прилеті-і-ла?!.. А як же вона прилетіла?!.. І як же вона одна зовсім? Ой, вона ж одна!.. А як же тепер її знайти?!
У Стеллиному враженому мозку думки плуталися і кипіли, затуляючи одна одну... А я, зовсім шаленіючи, не могла повірити, що ось, нарешті, сталося те, чого я так довго і з такою надією потай чекала!.. А тепер ось, нарешті знайшовши, я не змогла це чудове диво втримати...
– Та не побивайся так, – спокійно звернувся до мене Фабій. – Вони були тут завжди... І завжди є. Лише побачити треба...
– Як?!.. – ніби два ошаленілі пугачі, вирячивши на нього очі, дружно видихнули ми. – Як – завжди є?!..
– Ну так, – спокійно відповів відлюдник. – А її звуть Вея. Лише вона не прийде іншого разу — вона ніколи не з'являється двічі... Так шкода! З нею було так цікаво говорити...
– Ой, значить, ви спілкувалися?! – остаточно цим убита, засмучено запитала я.
– Якщо ти коли-небудь побачиш її, попроси повернутися до мене, маленька...
Я лише кивнула, не в змозі що-небудь відповісти. Мені хотілося ридма ридати!.. Що ось, отримала – і втратила таку неймовірну, неповторну можливість!.. А тепер вже нічого не зробити і нічого не повернути... І тут мене раптом осяяло!
– Почекайте, а як же кристал?.. Адже вона дала свій кристал! То хіба вона не повернеться?.. 
– Не знаю, дівонько... Я не можу тобі сказати.
– Ось бачиш!.. – тут же радісно вигукнула Стелла. – А кажеш – усе знаєш! Навіщо ж тоді сумувати? Я ж казала – тут дуже багато незрозумілого! Ось і думай тепер!.. 
Вона радісно підстрибувала, але я відчувала, що в неї в голівці настирливо крутиться та сама, як і в мене, єдина думка...
– А ти, правда, не знаєш, як нам її знайти? А може, ти знаєш, хто це знає?..
Фабій заперечливо похитав головою. Стелла похнюпилася.
– Ну, що – підемо? – я тихенько її підштовхнула, намагаючись показати, що вже час.
Мені було одночасно радісно і дуже сумно – на коротеньку мить я побачила справжню зоряну істоту і не втримала... і не зуміла навіть поговорити. А в мене в грудях ласкаво трепетав і колов її дивний фіолетовий кристал, з яким я зовсім не знала, що робити... і не уявляла, як його відкрити. Маленька дивна дівчинка з дивними фіолетовими очима подарувала нам дивну мрію і, посміхаючись, пішла, залишивши нам частинку свого світу і віру в те, що там далеко, за мільйонами світлових років, все-таки є життя, і що, може, колись побачу його і я...
– А як ти думаєш, де вона? – тихо спитала Стелла.
Мабуть, дивне «зоряне» малятко так само дуже міцно засіло і в неї в сердечку, як і в мене, оселившись там назавжди... І я була майже впевнена, що Стелла не втрачала надію коли-небудь її знайти.
– А хочеш, покажу щось? – бачачи моє засмучене обличчя, тут же змінила тему моя вірна подружка.
І... «винесла» нас за межі останнього «поверху»! Це дуже яскраво нагадало мені ту ніч, коли мої зоряні друзі приходили востаннє – приходили прощатися... І винесли мене за межі землі, показуючи щось, що я дбайливо зберігала в пам'яті, але поки ніяк не могла зрозуміти... 
Ось і тепер – ми ширяли в «ніде», в якійсь дивній справжній страхітливій порожнечі, яка не мала нічого спільного з тією теплою і захищеною порожнечею «поверхів», як ми її називали... Величезний і безкрайній, дихаючий вічністю і трішки моторошний Космос простягав до нас свої обійми, наче запрошуючи поринути у ще незнайомий, але такий завжди вабливий зоряний світ... Стелла зіщулилася і зблідла. Мабуть, їй поки було важкувато переносити таке велике навантаження.
– Як же ти вигадала таке? – у повному захваті від побаченого, здивовано запитала я.
– О, це ненавмисно, – стомлено посміхаючись, відповіла дівчинка. – Одного разу я була дуже схвильована, і найімовірніше, мої дуже бурхливі емоції винесли мене прямо туди... Але бабуся сказала, що мені туди не можна, що поки рано ще... А ось тобі, думаю, можна. Ти мені розповіси, що там знайдеш? Обіцяєш?
Я готова була розцілувати цю милу, добру дівчинку за її відкрите серденько, яке готове було поділитися всім без залишку, аби людям поряд із нею було добре... 
Ми відчули себе дуже втомленими і, так чи інакше, мені вже час було повертатися, бо я поки не знала всієї межі своїх можливостей і вважала за краще повертатися до того, як насправді стане погано. 
Того ж вечора в мене сильно піднялася температура. Бабуся ходила колами, щось відчуваючи, і я вирішила: саме час чесно їй все розповісти...
Груди в мене дивно пульсували, і я відчувала, ніби хтось із далека намагається щось мені «пояснити», але я вже майже нічого не розуміла, оскільки гарячка посилювалася і мама в паніці вирішила викликати швидку допомогу, аби мене хоч якось від усієї цієї незрозумілої температури «захистити»... Незабаром у мене вже почалося справжнє марення, і налякавши всіх до півсмерті... я раптом перестала «горіти». Температура так само незрозуміло зникла, як і піднялася. У будинку висіло насторожене чекання, оскільки ніхто так і не зрозумів, що ж таке чергового разу зі мною скоїлося. Засмучена мама звинувачувала бабусю, що вона за мною не досить добре дивилася, а бабуся, як завжди мовчала, беручи будь-яку провину на себе...
Наступного ранку зі мною знову все було цілком гаразд, і домашні на якийсь час заспокоїлися. Лише бабуся не переставала уважно за мною спостерігати, неначе чогось чекала.
Звісно ж, їй не довелося дуже довго чекати...
31. Вея — Інші світи
Після вельми незвичного «сплеску» температури, який стався після повернення додому з «поверхів», декілька днів нічого особливого зі мною не відбувалося. Я чудово почувалася, якщо не враховувати того, що думки про дівчинку з фіолетовими очима невідступно турбували, і мій напружений мозок чіплявся за кожну, навіть абсурдну думку, як би і де б я могла б її знову знайти... Безліч разів повертаючись на Ментал, я намагалася відшукати раніше нами бачений, але, здавалося, тепер уже назавжди загублений світ Веї – усе було марно... Дівчинка зникла, і я гадки не мала, де її шукати...
Минув тиждень. Надворі вже вдарили перші морози. Виходячи на вулицю, від холодного повітря поки що незвично перехоплювало подих, а від яскраво-сліпучого зимового сонечка сльозилися очі. Боязко припорошивши пухнастими пластівцями голе віття дерев, випав перший сніг. А вранці, розфарбовуючи вікна химерними візерунками, пустотливо гуляв веселий Дідусь Мороз, і поблискували застиглі блакитні калюжки. Потихеньку починалася зима... 
Я сиділа удома, притулившись до теплої печі (дім у нас у той час ще опалювався печами), і спокійно насолоджувалася читанням чергової «новинки», як раптом відчула вже звичне поколювання в грудях, у тому самому місці, де знаходився фіолетовий кристал. Я підняла голову – просто на мене серйозно дивилися величезні розкосі фіолетові очі... Вона спокійно стояла посередині кімнати, така ж дивно тендітна та незвичайна, і простягала мені у своїй крихітній долоньці дивну червону квітку. Першою моєю панічною думкою було – швидше зачинити двері, аби не дай Боже, ніхто не увійшов!.. 
– Не треба, мене все одно ніхто, окрім тебе, не бачить, – спокійно сказала дівчинка.
Її думки звучали в моєму мозку дуже незвично, неначе хтось не зовсім правильно перекладав чужу мову. Та, проте, я її чудово розуміла.
– Ти мене шукала – навіщо? – уважно дивлячись мені в очі, спитала Вея.
Її погляд був теж дуже незвичним – неначе разом із поглядом вона одночасно передавала образи, яких я ніколи не бачила і значення яких поки, на жаль, ще не розуміла. 
– А так? – посміхнувшись, запитало «зоряне» малятко.
У мене в голові щось «спалахнуло»... і відкрилося запаморочливе видіння зовсім чужого, але незвичайно красивого світу... Мабуть, того, в якому вона колись жила. Цей світ був чимось схожий на вже нами бачений (який вона собі створювала на «поверхах»), та все ж чимось трішки відрізнявся, неначебто там я дивилася на мальовану картину, а зараз раптом побачила цю картину наяву...
Над смарагдово-зеленою, дуже «соковитою» землею, освітлюючи все довкола незвичним голубуватим світлом, весело піднімалося приголомшливо-красиве і яскраве фіолетово-блакитне сонце... Це наставав чужий, мабуть, інопланетний ранок... Уся зелень, яка тут шалено зростала,  від падаючих на неї сонячних променів виблискувала золотисто-фіолетовими діамантами «місцевої» вранішньої роси і, щасливо ними вмиваючись, готувалася до нового чудового дня... Усе довкола майоріло неймовірно багатими барвами, дуже яскравими для наших, звиклих до всього «земного» очей. Вдалині на вкритому золотистим серпанком небі клубочилися майже «щільні», ніжно-рожеві кучеряві хмари, схожі на красиві рожеві подушки. Несподівано з протилежного боку неба яскраво спалахнуло золотим... Я обернулася і від подиву застигла – з іншого боку царствено піднімалося неймовірно величезне, золотисто-рожеве, друге сонце!.. Воно було набагато більшим за перше і, здавалося, було більшим від самої планети... Але його промені, на відміну від першого, чомусь світили незрівнянно м'якше й ласкавіше, нагадуючи теплі «пухнасті» обійми... Здавалося, це величезне добре світило вже втомлене від щоденних турбот, але все ще за звичкою віддавало цій неймовірно красивій планеті своє останнє тепло і, вже «збираючись на спокій», із задоволенням поступалося місцем молодому, «кусючому» сонцю, яке ще тільки-но починало свою небесну подорож і світило яро і весело, не боячись розплескати свій молодий жар, щедро заливаючи світлом усе довкола.
Здивовано озираючись на всі боки, я раптом помітила химерне явище – в рослин з'явилася друга тінь... І вона чомусь дуже різко контрастувала з освітленою частиною – неначе світлотінь була намальована яскравими, крикливими кольорами, різко протилежними один до одного. У тіньовій частині повітря мерехтіло яскравими мініатюрними зірочками, що спалахували від щонайменшого руху. Це було божевільно красиво... і незвичайно цікаво. Чарівний світ, що прокинувся, звучав тисячами незнайомих голосів, ніби радісно сповіщаючи про своє щасливе пробудження весь всесвіт. Я дуже сильно, майже наяву відчула, наскільки неймовірно чистим було тут повітря! Воно було наповнене дивовижно приємними, незнайомими запахами, які чимсь невловно нагадували запахи троянд, якби їх було тут тисяча різних сортів водночас. Всюди, скільки сягало око, червоніли ті самі яскраво-червоні величезні «маки»... І тут лише я пригадала, що Вея принесла мені таку саму квітку! Я простягла до неї руку – квітка плавно перетекла з її крихкої долоньки на мою долоню, і раптом у моїх грудях щось сильно «клацнуло»... Я з подивом побачила, як мільйонами небачених фантастичних відтінків на моїх грудях розкрився і заблискав дивовижний кристал... Він весь час пульсував і мінявся, наче показуючи, яким ще він може бути. Я застигла, шокована й повністю загіпнотизована цим видовищем, і не могла відвести очі від краси, яка весь час відкривалася по-новому...
– Ну ось, – задоволено промовила Вея, – тепер ти зможеш це дивитися, коли захочеш!
– А чому цей кристал у мене на грудях, якщо ти поставила його в чоло? – нарешті я наважилася задати питання, що мучили мене декілька днів.
Дівчинка дуже здивувалася і, трохи подумавши, відповіла:
– Я не знаю, чому ти запитуєш, адже тобі відома відповідь. Але якщо тобі хочеться почути її від мене – будь ласка: я тобі просто дала його через твій мозок, але відкрити його треба там, де має бути його справжнє місце.
– А звідки ж мені було знати? – здивувалася я.
Фіолетові очі дуже уважно декілька секунд мене вивчали, а потім прозвучала несподівана відповідь:
– Я так і думала – ти ще спиш... Але я не можу тебе розбудити – тебе розбудять інші. І це буде не зараз.
– А коли? І хто будуть ці – інші?..
– Твої друзі... Але ти не знаєш їх зараз.
– А як же я знатиму, що вони друзі і що це саме вони? – спантеличено запитала я.
– Ти пригадаєш, – посміхнулася Вея.
– Пригадаю?! Як же я можу пригадати те, чого ще немає?.. – вражено втупилася на неї я.
– Воно є, лише не тут. 
У неї була дуже тепла посмішка, яка її незвичайно прикрашала. Здавалося, ніби травневе сонечко виглянуло із-за хмаринки й освітило все довкола.
– А ти тут зовсім одна, на Землі? – ніяк не могла повірити я.
– Звичайно ж – ні. Нас багато, лише різних. І ми живемо тут дуже давно, якщо ти це хотіла запитати.
– А що ви тут робите? І чому ви сюди прийшли? – не могла зупинитися я.
– Ми допомагаємо, коли це потрібно. А звідки прийшли – я не пам'ятаю, я там не була. Лише дивилася, як ти зараз... Це мій дім.
Дівчинка раптом дуже посмутніла. І мені захотілося хоч якось їй допомогти, але на мій превеликий жаль, поки це було ще не в моїх маленьких силах...
– Тобі дуже хочеться додому, правда ж? – обережно запитала я. 
Вея кивнула. Раптом її крихка фігурка яскраво спалахнула... і я залишилася сама – «зоряна» дівчинка зникла. Це було дуже і дуже нечесно!.. Вона не могла так просто взяти і піти!!! Такого ніяк не повинно було статися!.. У мені бушувала справжнісінька образа дитини, в якої раптом забрали найулюбленішу іграшку... Але Вея не була іграшкою і, якщо чесно, то я мала бути їй вдячна вже за те, що вона взагалі до мене прийшла. Але в моїй вистражданій душі на ту мить руйнував останні краплі логіки справжній «емоційний шторм», а в голові панував повний безлад... Тому про жодне «логічне» мислення на цю мить не йшлося, і я, «вбита горем» своєї страшної втрати, повністю «поринула» в океан «чорного відчаю», думаючи, що моя «зоряна» гостя більше вже ніколи до мене не повернеться... Мені про стільки ще хотілося її спитати! А вона так несподівано взяла і зникла... І тут раптом мені стало дуже соромно... Якби всі охочі запитували її стільки ж, скільки хотіла запитати я, в неї, чого доброго, не залишалося б часу жити!.. Ця думка якось відразу мене заспокоїла. Треба було просто із вдячністю приймати все те чудове, що вона встигла мені показати (навіть якщо я ще і не все зрозуміла), а не ремствувати на долю за брак бажаного «готового», замість того, щоб просто поворушити своєю зледащілою «звивиною» і самій знайти відповіді на питання, які мучили мене. Я пригадала бабусю Стелли і подумала, що вона цілком мала рацію, кажучи про шкоду отримання чогось задарма, тому що нічого не може бути гірше, ніж людина, яка звикла весь час лише брати. До того ж, скільки б вона не брала, вона ніколи не отримає радості того, що вона сама чогось досягла, і ніколи не випробує відчуття неповторного задоволення від того, що сама що-небудь створила.
Я ще довго сиділа одна, повільно «пережовуючи» дану мені їжу для роздумів, з вдячністю думаючи про дивну фіолетовооку «зоряну» дівчинку. І посміхалася, знаючи, що тепер уже точно ні за що не зупинюся, поки не дізнаюся, що ж це за друзі, яких я не знаю, і від якого такого сну вони повинні мене розбудити... Тоді я не могла ще навіть уявити, що, як би я не старалася і які б наполегливі спроби не робила, це станеться тільки через багато-багато років, і мене справді розбудять мої «друзі»... Тільки це буде зовсім не те, що я могла колись навіть уявити...
Але тоді все здавалося мені по-дитячому можливим, і я з усім своїм незгасним запалом і «залізною» завзятістю вирішила пробувати... 
Як би мені не хотілося прислухатися до розумного голосу логіки, мій неслухняний мозок вірив, що, попри те, що Вея, мабуть, точно знала, про що казала, я все-таки доможуся свого і знайду раніше, ніж мені було обіцяно, тих людей (або істот), які повинні були мені допомогти позбавитися від якоїсь там моєї незрозумілої «ведмедячої сплячки». Спершу я вирішила знову спробувати вийти за межі Землі і поглянути, хто там до мене прийде... Нічого безглуздішого, звичайно, неможливо було вигадати, але оскільки я наполегливо вірила, що чогось все-таки доможуся – доводилося знову з головою поринати в нові, можливо, навіть дуже небезпечні «експерименти»...
Моя добра Стелла в той час чомусь «гуляти» майже перестала і незрозуміло чому «нудьгувала» у власному барвистому світі, не бажаючи відкрити мені справжню причину свого смутку. Але мені все-таки якось вдалося вмовити її цього разу піти зі мною «прогулятися», зацікавивши небезпекою планованої мною пригоди і ще тим, що одна я все ж ще трішки боялася робити свої експерименти з непередбачуваними наслідками.
Я попередила бабусю, що йду пробувати щось «дуже серйозне», на що вона лише спокійно кивнула головою і побажала успіху (!)... Звичайно ж, це мене «до кісточок» обурило, але вирішивши не показувати їй своєї обрaзи і надувшись як різдвяний індик, я присягнулася собі, що за будь-яку ціну сьогодні щось та станеться!... Ну і, звичайно ж, воно сталося... лише не зовсім те, чого я чекала.
Стелла вже чекала мене, готова на «найстрашніші подвиги», і ми дружно і зібрано попрямували «за межу»... 
Цього разу в мене вийшло набагато простіше, може, тому, що це було вже не вперше, а можливо, ще й тому, що був «відкритий» той самий фіолетовий кристал... Мене кулею винесло за межу ментального рівня Землі, і ось тут я зрозуміла, що трішки перестаралася... Стелла за спільною згодою  чекала на «рубежі», аби мене підстрахувати, якщо побачить, що щось пішло не так... Але «не так» пішло вже із самого початку, і там, де я в цю мить знаходилася, вона, на мій превеликий жаль, уже не могла мене дістати.
Довкола холодом ночі дихав чорний, зловісний космос, про який я мріяла стільки років, і який лякав тепер своєю дикою неповторною тишею... Я була зовсім сама, без надійного захисту своїх «зоряних друзів» і без теплої підтримки своєї вірної подружки Стелли... І, незважаючи на те, що я бачила все це вже не вперше, я раптом відчула себе зовсім маленькою і самотньою на цьому незнайомому довколишньому світі далеких зірок, які тут виглядали зовсім не такими ж доброзичливими і знайомими, як із Землі, і мене помалу стала зрадницьки охоплювати підла паніка, яка пищала від неприкритого жаху... Але оскільки я все ще була вельми і вельми впертою, то вирішила, що нічого розкисати, і почала оглядатися, куди ж це все-таки мене занесло...
Я висіла в чорній, майже фізично відчутній порожнечі, а довкола лише інколи миготіли якісь «падаючі зірки», залишаючи на мить сліпучі хвости. І тут же, начебто зовсім поряд, мерехтіла блакитним сяянням така рідна і знайома Земля. Але вона, на мій превеликий жаль, лише здавалася близькою, а насправді була дуже і дуже далеко... І мені раптом шалено захотілося назад!!! Уже не було більше бажання «героїчно долати» незнайомі перешкоди, а просто дуже захотілося повернутися додому, де все було таким рідним і звичним (до теплих бабусиних пирогів і улюблених книг!), замість того щоб висіти замороженою в якомусь чорному, холодному «безсвітті», не знаючи, як зі всього цього вибратися, та притому бажано без будь-яких «страхітливих і невиправних» наслідків... Я спробувала уявити єдине, що перше спало на думку – фіолетовооку дівчинку Вею. Чомусь не спрацьовувало – вона не з'являлася. Тоді спробувала розгорнути її кристал... І тут же все довкола заблищало, засяяло і закрутилося в скаженому вирі якихось небачених матерій, я відчула, ніби мене різко, як великим порохотягом, кудись втягнуло, і тут же переді мною «розгорнувся» у всій красі вже знайомий, загадковий і прекрасний Веїн світ... Як я надто пізно зрозуміла – ключем в який і був мій відкритий фіолетовий кристал... 
Я не знала, як далеко був цей незнайомий світ... Чи був він цього разу реальним? І вже зовсім не знала, як із нього повернутися додому... І не було нікого довкола, в кого я могла б хоч щось запитати... 
Переді мною тягнулася чудова смарагдова долина, залита дуже яскравим золотисто-фіолетовим світлом. По чужому рожевому небі, іскрячись і виблискуючи, повільно пливли золотисті хмари, майже закриваючи одне з сонць. Вдалині виднілися дуже високі загострені чужі гори, які блищали важким золотом... А просто біля моїх ніг майже по-земному дзюрчав маленький веселий струмочок, лише вода в ньому була зовсім не земна – «густа» і фіолетова, і ні трохи не прозора... Я обережно занурила руку – відчуття було приголомшливим і дуже несподіваним – ніби торкнулася м'якого плюшевого ведмедика... Тепле і приємне, але аж ніяк не «свіже і вологе», як ми звикли відчувати на Землі. Я навіть засумнівалася, чи було це тим, що на Землі називалося «вода»?.. 
Далі «плюшевий» струмочок втікав прямо в зелений тунель, який утворювали, сплітаючись між собою, «пухнасті» та прозорі сріблясто-зелені «ліани», які тисячами висіли над фіолетовою «водою». Вони «в'язали» над нею химерний малюнок, який прикрашали малюсінькі «зірочки» білих, дуже запашних, небачених квітів. 
Так, цей світ був надзвичайно красивим... Але в ту мить я б багато що віддала, аби опинитися у своєму, може, й не такому красивому, та зате такому знайомому і рідному земному світі!.. Мені вперше було так страшно, і я не боялася собі чесно в цьому зізнатися... Я була зовсім сама, і нікому було дружньо порадити, що ж робити далі. Тому, не маючи іншого вибору і якось зібравши всю свою «тремтячу» волю в кулак, я наважилася йти кудись далі, аби лише не стояти на місці і не чекати, коли щось страшне (хоча і на такому красивому світі!) трапиться. 
– Як ти сюди потрапила? – почувся в моєму змученому страхом мозку ласкавий голосок.
Я різко обернулася... і знову зіткнулася з прекрасними фіолетовими очима – позаду мене стояла Вея...
– Ой, невже це ти?!!.. – від несподіваного щастя мало не завищала я.
– Я бачила, що ти розгорнула кристал, я прийшла допомогти, – зовсім спокійно відповіла дівчинка. 
Лише її великі очі знову дуже уважно вдивлялися в моє перелякане обличчя, і в них жевріло глибоке, «доросле» розуміння.
– Ти повинна вірити мені, – тихо прошепотіла «зоряна» дівчинка.
І мені дуже захотілося їй сказати: звичайно ж, я вірю!.. І що це просто мій поганий характер, який все життя змушує мене «битися головою об стінку» і завдяки цим власноручно набитим ґулям осягати навколишній світ... Але Вея, мабуть, усе чудово зрозуміла і, посміхнувшись своєю дивною посмішкою, привітно сказала:
– Хочеш, покажу тобі свій світ, раз ти вже тут?..
Я лише радісно закивала головою, вже знову повністю підбадьорившись і готова на будь-які «подвиги», тільки тому, що я вже була не сама, і цього було досить, аби все погане миттєво забулося і світ знову здавався захопливим і прекрасним. 
– Але ти казала, що ніколи тут не була? – посмілішавши, запитала я.
– А я і зараз не тут, – спокійно відповіла дівчинка. – З тобою моя сутність, але моє тіло ніколи не жило там. Я ніколи не знала свого справжнього дому... – її величезні очі наповнилися глибокою, зовсім не дитячою тугою.
– А можна тебе спитати – скільки тобі років?.. Звичайно, якщо не хочеш – не відповідай, – ледь зніяковівши, запитала я.
– За земним літочисленням, напевно, це буде близько двох мільйонів років, – задумливо відповіло «малятко». 
У мене від цієї відповіді ноги чомусь раптом стали абсолютно ватяними... Цього просто не могло бути!.. Жодна істота не в змозі жити так довго! Або, дивлячись, яка істота?..
– А чому ж тоді ти виглядаєш такою маленькою?! У нас такими бувають лише діти... Але ти це знаєш, звичайно ж. 
– Такою я себе пам'ятаю. І відчуваю – це правильно. Отож, так і повинно бути. У нас живуть дуже довго. Я, напевно, і є маленька...
У мене від всіх цих новин закрутилася голова... Але Вея, як завжди, була дивовижно спокійна, і це додало мені сил запитувати далі.
– А хто ж у вас зветься дорослим?.. Якщо такі є, звичайно ж.
– Ну, зрозуміло! – щиро розсміялася дівчинка. – Хочеш побачити?
Я лише кивнула, оскільки в мене раптом з переляку повністю перехопило горло і кудись загубився мій «трепетливий» розмовний дар... Я прекрасно розуміла, що ось прямо зараз побачу справжню «зоряну» істоту!.. І, попри те, що, скільки я себе пам'ятала, я все своє свідоме життя цього чекала, тепер раптом уся моя хоробрість чомусь швиденько «в п'ятки залізла»... 
Вея махнула долонькою – місцевість змінилася. Замість золотих гір і струмка ми опинилися в чудовому, рухомому, прозорому «місті» (у всякому разі, це було схоже на місто). А просто до нас широкою, мокро-виблискучою сріблом «дорогою» повільно йшла приголомшлива людина... Це був високий гордий старий, якого не можна було по-іншому назвати, окрім як величний!.. Усе в ньому було якимсь дуже правильним і мудрим – і чисті, як кришталь, думки (які я чомусь дуже чітко чула); і довге сріблясте волосся, яке покривало його мерехтливим плащем; і ті самі дивовижно добрі, величезні фіолетові «Веїні» очі... І на його високому чолі сяяла, дивно виблискуючи золотом, діамантова «зірка».
– Спокою тобі, Батьку, – торкнувшись пальчиками свого чола, тихо промовила Вея. 
– І тобі, та, що пішла, – сумно відповів старий. 
Від нього віяло безконечним добром і ласкою. І мені раптом дуже захотілося, як маленькій дитині, тицьнутися йому в коліна і сховатися від всього хоч би на декілька секунд, вдихаючи його глибокий спокій, і не думати про те, що мені страшно... що я не знаю, де мій дім... і, що я взагалі не знаю – де я, і що зі мною в цю мить насправді відбувається...
– Хто ти, створіння?.. – подумки почула я його ласкавий голос.
– Я людина, – відповіла я. – Пробачте, що потривожила ваш спокій. Мене звуть Світлана.
Старий тепло і уважно дивився на мене своїми мудрими очима, і в них чомусь світилося схвалення.
– Ти хотіла побачити Мудрого – ти його бачиш, – тихо промовила Вея. – Ти хочеш щось запитати?
– Скажіть, будь ласка, на вашому чудовому світі існує зло? – попри свій сором, все ж вирішила спитати я.
– Що ти називаєш «злом», Людино-Світлано? – спитав мудрець.
– Брехня, вбивство, зрада... Хіба немає у вас таких слів?..
– Це було давно... вже ніхто не пам'ятає. Лише я. Але ми знаємо, що це було. Це закладено в нашу «древню пам'ять», аби ніколи не забути. Ти прийшла звідти, де живе зло?
Я сумно кивнула. Мені було дуже образливо за свою рідну Землю і за те, що життя на ній було настільки недосконалим, що змушувало таке запитувати... Але водночас мені дуже хотілося, аби Зло пішло з нашого Дому назавжди, тому що я цей дім усім своїм серцем любила і дуже часто мріяла про те, що коли-небудь все-таки прийде такий чудовий день, коли: 
людина з радістю посміхатиметься, знаючи, що люди можуть принести їй лише добро... 
коли самотній дівчині не страшно буде увечері проходити найтемнішу вулицю, не боячись, що хтось її образить... 
коли можна буде з радістю відкрити своє серце, не боячись, що зрадить найкращий друг... 
коли можна буде залишити щось дуже дороге просто на вулиці, не боячись, що варто тобі відвернутися – і це відразу ж вкрадуть... 
І я щиро, всім серцем вірила, що десь і справді існує такий чудовий світ, де немає зла і страху, а є проста радість життя і краси... Саме тому, слідуючи своїй наївній мрії, я користувалася щонайменшою нагодою, аби хоч щось дізнатися про те, як же можливо знищити таке живуче і таке незгубне наше земне Зло... І ще – аби вже ніколи не було соромно комусь десь сказати, що я – Людина...
Звичайно ж, це були наївні дитячі мрії... Але ж і я тоді була ще всього лише дитям.
– Мене звуть Атіс, Людино-Світлано. Я живу тут із самого початку, я бачив Зло... Багато зла...
– А як же ви від нього позбавилися, мудрий Атісе?! Вам хтось допоміг?.. – з надією запитала я. – Чи можете ви допомогти нам?.. Дати хоч би пораду?
– Ми знайшли причину... І вбили її. Але ваше зло непідвладне нам. Воно інше... Так само, як інші ви самі. І не завжди чуже добро може виявитися добром для вас. Ви повинні знайти самі свою причину. І знищити її, – він м'яко поклав руку мені на голову, і в мене заструмував чудовий спокій... – Прощай, Людино-Світлано... Ти знайдеш відповідь на своє питання. Спокою тобі... 
Я стояла, глибоко задумавшись, і не звернула уваги, що довколишня реальність уже давно змінилася, і замість дивного прозорого міста ми тепер «пливли» по щільній фіолетовій «воді» на якомусь незвичайному, плоскому і прозорому пристосуванні, в якого не було ні ручок, ні весел, — взагалі нічого, начебто ми стояли на великому, тонкому, рухомому, прозорому склі. Хоча жодного руху або хитавиці зовсім не відчувався. Воно ковзало по поверхні на подив плавно і спокійно, змушуючи забути, що рухалося взагалі...
– Що це?.. Куди ми пливемо? – здивовано спитала я. 
– Забрати твою маленьку подружку, – спокійно відповіла Вея. 
– Але – як?!. Адже вона не зможе?..
– Зможе. У неї такий самий кристал, як у тебе, – була відповідь. – Ми її зустрінемо біля «мосту», – і нічого більше не пояснивши, вона незабаром зупинила наш дивний «човен».
Тепер ми вже знаходилися коло підніжжя якоїсь блискучої, «відполірованої», чорної, як ніч, стіни, яка дуже різнилася від усього світлого й виблискуючого довкола і здавалася штучно створеною та чужорідною. Несподівано стіна «розступилася», неначе в тому місці складалася зі щільного туману, і в золотистому «коконі» з'явилася... Стелла. Свіженька і здорова, ніби щойно вийшла на приємну прогулянку... І, звичайно ж – страшенно задоволена тим, що відбувається... Коли Стелла мене побачила, її миле личко щасливо засяяло і за звичкою вона відразу ж заторохтіла:
– А ти теж тут?!. Ой, як добре!!! А я так хвилювалася!.. Так хвилювалася!.. Я думала, з тобою напевно щось сталося. А як же ти сюди потрапила?.. – вражено втупилася на мене крихітка.
– Думаю так само, як і ти, – посміхнулася я.
– А я, як побачила, що тебе понесло, відразу спробувала тебе наздогнати! Але я намагалася, намагалася, і нічого не виходило... поки ось не прийшла вона. – Стелла показала ручкою на Вею. – Я тобі дуже за це вдячна, дівчинко Веє! – за своєю кумедною звичкою звертатися відразу до двох, мило подякувала вона. 
– Цій «дівчинці» два мільйони років... – прошепотіла я своїй подружці на вушко.
Стеллині очі округлилися від несподіванки, а сама вона так і залишилася стояти в тихому остовпінні, повільно переварюючи приголомшливу новину...
– Я-як – два мільйони?.. А що ж вона така маленька?.. – видихнула очманіла Стелла.
– Та ось вона каже, що в них довго живуть... Може, і твоя сутність звідти ж? – пожартувала я. Але Стеллі мій жарт, мабуть, зовсім не сподобався, тому що вона тут же обурилася:
– Як же ти можеш?!.. Адже я така ж, як ти! Я ж зовсім не «фіолетова»!..
Мені стало смішно і трішки совісно – крихітка була справжнім патріотом...
Щойно Стелла тут з'явилася, я відразу ж відчула себе щасливою і сильною. Мабуть, наші спільні, інколи небезпечні «поверхові прогулянки» позитивно позначалися на моєму настрої, і це відразу ж ставило все на свої місця.
Стелла в захваті озиралася навсібіч, і було видно, що їй кортить засипати нашого «гіда» тисячею запитань. Але крихітка героїчно стримувалася, прагнучи здаватися серйознішою і дорослішою, ніж вона насправді була...
– Скажи, будь ласка, дівчинко Веє, а куди нам можна піти? – дуже ввічливо запитала Стелла. Очевидно, вона так і не змогла «вкласти» у своїй голівці думку про те, що Вея може бути такою «старою»...
– Куди бажаєте, коли вже ви тут, – спокійно відповіла «зоряна» дівчинка.
Ми озирнулися довкола – нас тягнуло на всі боки відразу!.. Було неймовірно цікаво і хотілося поглянути все, але ми прекрасно розуміли, що не можемо знаходитися тут вічно. Тому бачачи, як Стелла місця не знаходить від нетерплячки, я запропонувала їй вибирати, куди б нам піти.
– Ой, будь ласка, а можна нам поглянути, яка у вас тут «живність»? – несподівано для мене запитала Стелла.
Звичайно ж, я б хотіла поглянути щось інше, але подітися було нікуди – сама запропонувала їй вибирати...
Ми опинилися наче у дуже яскравому, вируючому фарбами лісі. Це було цілком приголомшливо!.. Але я раптом чомусь подумала, що довго я в такому лісі залишатися не побажала б... Він був знову ж таки дуже красивим і яскравим, трохи гнітючим, зовсім не таким, як наш заспокійливий і свіжий, зелений і світлий земний ліс.
Напевно, це правда, що кожен має знаходитися там, чому він насправді належить. І я тут же подумала про нашу милу «зоряну» дівчинку... Як же їй повинно було не вистачати свого дому і свого рідного знайомого середовища!.. Лише тепер я змогла хоч би трішки зрозуміти, як самотньо їй мало бути на нашій недосконалій і часом небезпечній Землі...
– Скажи, будь ласка, Веє, а чому Атіс назвав тебе тією, що пішла? – нарешті спитала я те, що настирливо крутилося в голові.
– О, це тому, що колись дуже давно моя сім'я добровільно пішла допомагати іншим істотам, яким потрібна була наша допомога. Це в нас трапляється часто. А ті, що пішли, вже не повертаються до свого дому ніколи... Це право вільного вибору, тому вони знають, на що йдуть. Ось тому Атіс мене й пошкодував...
– А хто ж іде, якщо не можна повернутися назад? – здивувалася Стелла.
– Дуже багато... Інколи навіть більш ніж потрібно, – посмутніла Вея. – Одного дня наші «мудрі» навіть злякалися, що в нас недостатньо залишиться віїлісів, аби нормально обживати нашу планету...
– А що таке – віїліс? – зацікавилася Стелла.
– Це ми. Так само, як ви – люди, ми – віїліси. А наша планета зветься Віїліс. – відповіла Вея.
І тут лише я раптом зрозуміла, що ми чомусь навіть не здогадалися запитати про це раніше!.. Адже це перше, про що ми повинні були запитати!
– А ви змінювалися чи були такими завжди? – знову спитала я.
– Змінювалися, але лише всередині, якщо ти це мала на увазі, – відповіла Вея.
Над нашими головами пролетів величезний, божевільно яскравий, різнобарвний птах... На його голові виблискувала корона з блискучого помаранчевого «пір'я», а крила були довгі та пухнасті, неначе він носив на собі різноколірну хмару. Птах сів на камінь і дуже серйозно втупився в наш бік...
– А що це він нас так уважно розглядає? – щулячись, спитала Стелла, і мені здалося, що в неї в голові засіло інше питання – чи «обідала вже ця «пташка» сьогодні?»...
Птах обережно стрибнув ближче. Стелла пискнула й відскочила. Птах зробив ще крок... Він був утричі більшим за Стеллу, але не видавався агресивним, а радше вже цікавим.
– Я що, йому сподобалася, чи що? – надула губенята Стелла. – Чому він не йде до вас? Що він від мене хоче?..
Було смішно спостерігати, як малятко ледве стримується, аби не кинутися стрімголов звідси подалі. Мабуть, красивий птах не викликав у неї особливих симпатій... 
Раптом птах розвернув крила і від них пішло сліпуче сяяння. Повільно-повільно над крилами почав клубочитися туман, схожий на той, який розвівався над Веєю, коли ми побачили її вперше. Туман дедалі більше клубочився і згущувався, стаючи схожим на щільну завісу, а з цієї завіси на нас дивилися величезні, майже людські очі...
– Ой, він що – на когось перетворюється?!.. – вискнула Стелла. –Дивіться, дивіться!..
Дивитися і справді було на що, оскільки «птах» раптом почав «деформуватися», перетворюючись чи то на звіра з людськими очима, чи то на людину із звіриним тілом...
– Що-об це? – здивовано витріщила свої карі очка моя подружка. – Що це з ним відбувається?..
А «птах» вже вислизнув зі своїх крил, і перед нами стояла дуже незвичайна істота. Вона була схожа на напівптаха-напівлюдину, з великим дзьобом і трикутним людським обличчям, дуже гнучким, як у гепарда, тілом і хижими, дикими рухами... Вона була дуже красивою і водночас дуже страшною.
– Це Міард, – представила істоту Вея. – Якщо хочете, він покаже вам «живність», як ви кажете.
В істоти на ім'я Міард знову почали з'являтися казкові крила. І він ними запрошувально махнув у наш бік.
– А чому саме він? Хіба ти дуже зайнята, «зоряна» Веє?
У Стелли було дуже нещасне обличчя, бо вона вочевидь боялася цього дивного «красивого страховиська», але зізнатися в цьому їй, мабуть,  бракувало духу. Думаю, вона радше б пішла з ним, аніж змогла б зізнатися, що їй було просто страшно... Вея, вочевидь прочитавши Стеллині думки, тут же заспокоїла:
– Він дуже ласкавий і добрий, він сподобається вам. Адже ви хотіли поглянути живе, а саме він і знає це краще від усіх.
Міард обережно наблизився, неначе відчуваючи, що Стелла його боїться... А мені цього разу чомусь зовсім не було страшно, радше навпаки – він мене страшенно зацікавив. 
Він підійшов впритул до Стелли, що в ту мить майже пищала всередині від жаху, і обережно торкнувся її щоки своїм м'яким, пухнастим крилом... Над рудою Стеллиною голівкою заклубочився фіолетовий туман. 
– Ой, дивися – у мене так само, як у Веї!.. – захоплено вигукнула здивована крихітка. – А як же це вийшло?.. О-о-ой, як гарно!.. – це вже стосувалося нової місцевості, що з'явилася перед нашим поглядом, з абсолютно неймовірними тваринами.
Ми стояли на горбистому березі широкої дзеркальної річки, вода в якій була дивно «застиглою» і, здавалося, по ній можна було спокійно ходити – вона зовсім не рухалася. Над річковою поверхнею, як ніжний прозорий димок, клубочився іскристий туман.
Як я нарешті здогадалася, цей «туман», який ми тут бачили всюди, якимсь чином підсилював будь-які дії істот, що живуть тут: відкривав для них яскравість бачення, слугував надійним засобом телепортації, взагалі – допомагав у всьому, чим би в ту мить ці істоти не займалися. І думаю, що його використовували для чогось ще, набагато більшого, чого ми поки не могли зрозуміти... 
Ріка звивалася красивою широкою «змією» і, плавно рушаючи вдалечінь, зникала десь між соковито-зеленими горбами. А по обох її берегах гуляли, лежали і літали дивовижні звірі... Це було настільки красиво, що ми буквально застигли, вражені цим приголомшливим видовищем... 
Тварини були дуже схожі на небачених царствених драконів, дуже яскравих і гордих, які неначе знали, наскільки вони були гарні... Їх довжелезні зігнуті шиї виблискували помаранчевим золотом, а на головах червоними зубцями червоніли шипасті корони. Царські звірі рухалися повільно й велично, при кожному русі виблискуючи своїми лускатими перламутрово-блакитними тілами, які буквально спалахували полум'ям, потрапляючи під золотисто-блакитні сонячні промені.
– Краса-а яка!!! – у захваті ледь видихнула Стелла. – А вони дуже небезпечні? 
– Тут не живуть небезпечні, в нас їх вже давно немає. Я вже не пам'ятаю, як давно... – прозвучала відповідь, і тут лише ми помітили, що Веї з нами немає, а звертається до нас Міард...
Стелла перелякано озирнулася, мабуть, не почуваючись дуже комфортно з нашим новим знайомим...
– Отже, небезпеки у вас взагалі немає? – здивувалася я.
– Лише зовнішня, – прозвучала відповідь. – Якщо нападуть.
– А таке теж буває?
– Востаннє це було ще до мене, – серйозно відповів Міард. 
Його голос звучав у нас в мозку м'яко і глибоко, як оксамит, і було дуже незвично думати, що це спілкується з нами нашою ж «мовою» така дивна напівлюдська істота... Але ми, напевно, вже дуже звикли до різних-прерізних чудес, тому що вже за хвилину вільно з ним спілкувалися, повністю забувши, що це не людина.
– І що – у вас ніколи не буває жодних-жодних неприємностей?!. – недовірливо покачало голівкою малятко. – Але тоді вам зовсім нецікаво тут жити!..
У ній говорила справжня незгасна земна «тяга до пригод». І я її чудово розуміла. Але Міарду, думаю, було б дуже складно це пояснити... 
– Чому – нецікаво? – здивувався наш «провідник» і раптом, сам себе перервавши, показав уверх. – Дивіться – Савії!!!
Ми поглянули наверх і остовпіли... В ясно-рожевому небі плавно ширяли казкові істоти!.. Вони були зовсім прозорі і, як і все інше на цій планеті, неймовірно барвисті. Здавалося, що по небі летіли чудові, виблискуючі квіти, лише були вони неймовірно великими... І в кожної з них було інше, фантастично красиве, неземне обличчя.
– О-ой... Диві-іться... Ох, диво яке-е... – чомусь пошепки промовила зовсім ошаленіла Стелла. 
Здається, я ніколи не бачила її настільки приголомшеною. Але здивуватися і, правда, було чому... У жодній, навіть найбурхливішій фантазії неможливо було уявити таких істот!.. Вони були настільки повітряні, що здавалося, їх тіла були виткані з блискучого туману... Величезні крила-пелюстки плавно колисалися, розпилюючи за собою блискотливий золотий пил... Міард щось дивно «свиснув», і казкові істоти раптом почали плавно спускатися, утворюючи над нами суцільну величезну «парасольку», що спалахувала всіма барвами їхньої божевільної веселки... Це було так гарно, що захоплювало дух!..
Першою до нас «приземлилася» перламутрово-блакитна, рожевокрила Савія, яка, склавши свої виблискуючі крила-пелюстки в «букет», почала з величезною цікавістю, але без усякого остраху нас розглядати... Неможливо було спокійно дивитися на її химерну красу, яка притягувала, як магніт, і хотілося милуватися нею безперестанку...
– Не дивіться довго – Савії зачаровують. Вам не захочеться звідси йти. Їх краса небезпечна, якщо не хочете себе втратити, – тихо сказав Міард.
– А як же ти говорив, що тут нічого небезпечного немає? Отже, це неправда? – тут же обурилася Стелла.
– Але ж це не та небезпека, якої потрібно боятися або з якою потрібно воювати. Я гадав, ви саме це мали на увазі, коли спитали, – засмутився Міард.
– Гаразд! У нас, мабуть, про багато що поняття будуть різними. Це нормально, адже правда? – «благородно» заспокоїла його крихітка. – А можна з ними поговорити?
– Говоріть, якщо зможете почути, – Міард повернувся до чудо-Савії, що спустилася до нас, і щось показав.
Чудова істота заусміхалася і підійшла до нас ближче, інші ж його (або її?..) друзі надалі легко ширяли просто над нами, виблискуючи і переливаючись в яскравих сонячних променях.
– Я Ліліс.ліс...іс... – луною прошелестів дивовижний голос. Він був дуже м'яким і водночас дуже дзвінким (якщо можна поєднати такі протилежні поняття). 
– Здрастуйте, красива Ліліс, – радісно вітала істоту Стелла. – Я – Стелла. А ось вона – Світлана. Ми – люди. А ти, ми знаємо, Савія. Ти звідки прилетіла? І що таке Савія? – питання знову сипалися градом, але я навіть не спробувала її зупинити, оскільки це було намарно... Стелла просто «хотіла все знати!». І завжди такою залишалася.
Ліліс підійшла до неї зовсім близько і почала розглядати Стеллу своїми химерними величезними очима. Вони були яскраво-малинові, із золотими цятками всередині й виблискували, як коштовні камені. Обличчя цієї диво-істоти виглядало дивно-ніжним та тендітним і мало форму пелюстки нашої земної лілії. «Говорила» вона, не розтуляючи рота, водночас, посміхаючись нам своїми маленькими, круглими губами... Але, напевно, найдивнішим у них було волосся... Воно було зовсім невагомим, дуже довгим, майже сягало краю прозорого крила і, не маючи постійного кольору, весь час спалахувало найрізноманітнішими і найнесподіванішими блискучими веселками... Прозорі тіла Савій були безстатевими (як тіло маленької земної дитини), і зі спини переходили в «пелюстки-крила», що й справді робило їх схожими на величезні яскраві квіти...
– Ми прилетіли з гір-ір... – знову прозвучала дивна луна.
– А може, ти нам швидше розповіси? – попросила Міарда нетерпляча Стелла. – Хто вони?
– Їх привезли з іншого світу колись. Їх світ вмирав, і ми хотіли їх врятувати. Спершу думали – вони зможуть жити з усіма, але не змогли. Вони живуть дуже високо в горах, туди ніхто не може потрапити. Але якщо довго дивитися їм в очі – вони заберуть із собою... І житимеш із ними.
Стелла щулилася і ледь відсунулася від Ліліс, що стояла поряд... – А що вони роблять, коли забирають? 
– Нічого. Просто живуть із тими, кого забирають. Напевно, в них у світі було по-іншому, а зараз вони роблять це просто за звичкою. Але для нас вони дуже цінні – вони «чистять» планету. Ніхто ніколи не хворів після того, як вони прийшли.
– Отже, ви їх врятували не тому, що жаліли, а тому, що вони вам були потрібні?!.. Та хіба це добре – використовувати? – я злякалася, що Міард образиться (як мовиться – не тицяй свого носа в чужий город...) і сильно штовхнула Стеллу в бік, але вона не звернула на мене жодної уваги і тепер вже обернулася до Савії: – А вам подобається тут жити? Ви сумуєте за своєю планетою?
– Ні-і... Тут красиво-сиво-иво... – прошелестів той самий м'який голос. – І добре-е...
Ліліс несподівано підняла одну зі своїх виблискуючих «пелюсток» і ніжно погладила Стеллу по щоці.
– Малятко-ко-о... Гарна-на-а... Стелла-ла-а... – і в Стелли над головою вдруге заблискав туман, але цього разу він був різнобарвним...
Ліліс плавно махнула прозорими крилами-пелюстками і почала повільно підніматися, поки не приєдналася до своїх. Савії захвилювалися і раптом дуже яскраво спалахнувши, зникли...
– А куди вони поділися? – здивувалося малятко.
– Вони пішли. Ось, поглянь... – і Міард показав на освітлених сонцем чудових істот, які плавно ширяли у рожевому вже далеко обіч гір. – Вони пішли додому...
Несподівано з'явилася Вея... 
– Вам час, – сумно сказала «зоряна» дівчинка. – Вам не можна так довго тут знаходитися. Це важко.
– Ой, але ми ж ще нічого-нічого не встигли побачити! – засмутилася Стелла. – А ми можемо ще сюди повернутися, люба Веє? Прощай, добрий Міарде! Ти добрий. Я до тебе обов'язково повернуся! – як завжди, звертаючись до всіх відразу, попрощалася Стелла.
Вея змахнула ручкою, і ми знову закрутилися в шаленому вирі виблискуючих матерій, які за коротку (а може, вона лише здавалася короткою?) мить «виштовхнули» нас на наш звичний Ментальний «поверх»...
– Ох, як же там цікаво!.. – захоплено запищала Стелла. 
Здавалося, вона готова була переносити найбільші навантаження, аби ще раз повернутися в барвистий світ Веї, який так полюбився Стеллі. Раптом я подумала, що він і справді повинен був їй подобатися, оскільки був дуже схожий на її ж власний, який вона любила собі створювати тут, на «поверхах»...
У мене ж ентузіазму трішки зменшилося, тому що я вже побачила для себе цю красиву планету, і тепер мені шалено хотілося чого-небудь іще!.. Я відчула той запаморочливий «смак невідомого», і мені дуже захотілося це повторити... Я вже знала, що цей «голод» отруїть моє подальше існування і що мені весь час цього бракуватиме. Таким чином, прагнучи надалі залишатися хоч трішки щасливою людиною, я мала знайти якийсь спосіб, аби «відчинити» для себе двері в інші світи... Але тоді я ще навряд чи розуміла, що відчинити такі двері не так просто... І що пройде ще багато зим, поки я вільно «гулятиму», куди захочу, і що відчинить для мене ці двері хтось інший... І цим іншим буде мій дивовижний чоловік. 
– Ну і що далі робитимемо? – вирвала мене з моїх мріянь Стелла.
Вона була засмученою і сумною, що не вдалося побачити більше. Але я була дуже рада, що вона знову стала сама собою, і тепер я була зовсім впевнена, що з цього дня вона точно перестане нудьгувати і буде знову готова до будь-яких нових «пригод».
– Ти мене пробач, будь ласка, але я, напевно, вже сьогодні нічого більше робити не буду... – вибачаючись, сказала я. – Але дуже тобі дякую, що допомогла.
Стелла засяяла. Вона дуже любила почуватися потрібною, тому я завжди прагнула їй показати, як багато вона для мене означає (що було абсолютною правдою). 
– Ну, гаразд. Підемо кудись іншим разом, – м’якосердо погодилася вона. 
Думаю, вона, як і я, була трішки виснаженою, лише, як завжди, намагалася цього не показати. Я махнула їй рукою... і опинилася вдома, на своїй улюбленій канапі, з купою вражень, які тепер спокійно потрібно було осмислити й повільно, неспішно «переварити»...
32. Батьки
До своїх десяти років я відчувала особливу прихильність до батька. 
Я завжди його обожнювала. Але, на жаль, у моєму ранньому дитинстві він дуже багато їздив і вкрай рідко бував удома. Кожен день, який я тоді з ним проводила, був для мене святом, яке я потім довго згадувала і крупинка до крупинки складала всі слова, які казав тато, прагнучи зберегти їх у своїй душі, як дорогоцінний дарунок. 
Змалку в мене завжди було таке відчуття, що на батькову увагу я маю заслужити. Не знаю, звідки воно з’явилося й чому. Мені ніхто й ніколи не заважав бачити тата чи спілкуватися з ним. Навпаки, мама прагнула нам не заважати, якщо бачила удвох. А тато завжди охоче проводив зі мною весь вільний від роботи час. Ми садили полуницю в саду, ходили в ліс, на річку купатися або просто розмовляли, сидячи під нашою улюбленою старою яблунею – саме це я любила чи не найбільше. 




В лісі за першими грибами...


На березі річки Нямунас (Неман) 


Тато був чудовим співрозмовником, і я ладна була слухати його дуже довго, якщо випадала така нагода... Напевно, відчуття, що батька я теж маю заслужити, пов’язано  з його суворим ставленням до життя, пріоритетом життєвих цінностей, незмінною звичкою нічого не отримувати просто так... 
Я дуже добре пам'ятаю, як ще зовсім маленьким дитям зависала в нього на шиї, коли він повертався з відряджень додому, і безконечно повторювала, як я його люблю. А тато серйозно дивився на мене й відповідав: «Якщо ти мене любиш, ти не повинна мені про це казати, але завжди повинна показати».  
Саме ці його слова стали для мене неписаним законом на ціле моє подальше життя... Правда, не завжди, мабуть, мені дуже добре вдавалося «показати», але я завжди чесно намагалася. 
І загалом, за те, ким я є тепер, я зобов'язана батькові, який, щабель за щаблем, ліпив моє майбутнє «Я», ніколи не роблячи жодних поблажок, попри те, що так самовіддано і щиро любив мене. У найважчі роки мого життя батько був для мене «островом спокою», куди я могла повернутися будь-коли, знаючи, що там мене завжди чекають. 
Оскільки він сам прожив дуже складне й бурхливе життя, то, мабуть, хотів упевнитися, що я не дам себе скривдити за будь-яких несприятливих для мене обставин і не зламаюся від жодних життєвих колотнеч. 
Тому можу від щирого серця сказати, що з батьками мені дуже-дуже пощастило. Якби вони були трохи іншими, хтозна, де була б я нині, і чи була б загалом... 
Думаю також, що доля поєднала моїх батьків не просто так. Бо їхня зустріч, на перший погляд, аж ніяк не була можливою...
Мій тато народився в Сибіру, в далекому місті Кургані. Батькова сім’я не завжди жила в Сибіру – потрапила туди внаслідок рішення тодішнього «справедливого» радянського уряду, й обговорювати це, як було заведено, не належало... 
І от одного чудового ранку моїх справжніх дідуся й бабусю грубо випровадили з їхнього улюбленого й дуже красивого величезного родового маєтку, відірвали від звичного життя й посадили в дуже страшний, брудний і холодний вагон, що рухався в напрямку, який лякав, — Сибір.
Усе, про що розповідатиму далі, я крупинками збирала зі спогадів і листів нашої рідні у Франції, Англії, а також з розповідей і спогадів моїх рідних і близьких у Росії і в Литві. На превеликий жаль, я змогла зробити це аж через багато-багато років після батькової смерті... 



Олександра (Alexis) Оболенська.


Василь і Ганна Серьогіни. 

Разом з ними на заслання відправили також дідову сестру Олександру Оболенську (пізніше — Alexis Obolensky), а Василь і Ганна Серьогіни добровільно поїхали за дідусем, оскільки Василь Никандрович довгі роки був дідовим повіреним у всіх справах і одним із його найближчих друзів. Напевно, треба бути справжнім ДРУГОМ, аби знайти сили на такий вибір і поїхати з власного бажання туди, куди їхали так, як їдуть лише на власну смерть.
І цією «смертю» тоді, на жаль, називали Сибір... 
Мені завжди було дуже сумно і боляче за наш гордий, але так безжалісно розтоптаний більшовицькими чобітьми, красивий Сибір!.. Його, як і чимало іншого, «чорні» сили перетворили на прокляте людьми, страхітливе «земне пекло». І годі знайти слів, щоб розповісти, скільки страждань, болю, життів і сліз увібрала ця горда, але безмежно вимучена земля... Колись вона була серцем нашої прабатьківщини – може, саме тому «далекоглядні революціонери» вирішили очорнити й згубити цю землю, вибравши її для своїх диявольських цілей?.. Адже дуже багато людей, навіть коли вже минуло чимало років, і далі сприймали Сибір як «прокляту» землю, де загинув чийсь батько, брат, син. Або й уся сім'я.
Моя бабуся, якої я, на превеликий жаль, ніколи не знала, була тоді вагітна татом і дуже важко зносила дорогу. Але, звісно, сподіватися допомоги не було звідки... 
І молода княжна Олена, замість тихого шелесту книг у родинній бібліотеці чи звичних звуків фортепіано, коли вона грала свої улюблені твори, слухала лише зловісний стукіт коліс, які ніби грізно відлічували решту годин її такого тендітного життя, що перетворилося на справжнє жахіття. Вона сиділа на якихось мішках біля брудного вагонного вікна і невідривно дивилася на останні убогі сліди добре знайомої і звичної їй «цивілізації», що зникали й віддалялися...  
Дідовій сестрі Олександрі вдалося, за допомогою друзів, втекти на одній із зупинок. За спільною домовленістю, вона мала дістатися (якщо пощастить) до Франції, де тоді жила вся її сім'я.
Щоправда, ніхто з присутніх не уявляв, яким чином вона могла б це зробити, але оскільки це була їхня єдина, хоч і маленька, але напевно остання надія, відмовитися від неї було надто великою розкішшю в їхній ситуації цілковитої безвиході. У Франції тоді перебував чоловік Олександри — Дмитро, і вони сподівалися, що з його допомогою вже звідти дідова сім’я зможе вибратися з того жаху, в який їх так безжалісно шпурнуло життя підлими руками озвірілих людей...
Коли вони прибули в Курган, їх поселили в холодний підвал, нічого не пояснюючи й не відповідаючи на жодні запитання. Через два дні якісь люди прийшли по дідуся й заявили, що нібито прийшли «ескортувати» його в інший «пункт призначення»... Його забрали як злочинця, не дозволили взяти з собою речі й не захотіли пояснити, куди і як надовго його везуть. Відтоді дідуся ніхто й ніколи не бачив. 
Через якийсь час невідомий військовий приніс бабусі особисті дідові речі в брудному мішку з-під вугілля... нічого не пояснив і не дав щонайменшої надії побачити його живим.
І вже не було жодних відомостей про дідову долю, неначе він зник з обличчя землі без будь-яких слідів і свідчень...
Розшарпане, вимучене серце бідолашної княжни Олени не хотіло змиритися з такою страшною втратою, і вона буквально засипала місцевого штабного офіцера проханнями з'ясувати обставини загибелі свого коханого Миколи. Але «червоні» офіцери були сліпі й глухі до прохань самотньої жінки, як вони її назвали — «з благородних», для них лише однієї з тисяч безіменних «номерних» одиниць, що нічого не означали в їх холодному й жорстокому світі.
Це було справжнє пекло, з якого не було виходу в той звичний і добрий світ, де був її дім, її друзі і все те, до чого вона змалку звикла і що так сильно і щиро любила... І не було нікого, хто міг би допомогти чи принаймні дав би маленьку надію вижити.
Серьогіни намагалися зберігати душевну рівновагу за трьох і прагнули всіляко поліпшити настрій княжни Олени, але вона дедалі глибше поринала в майже цілковите заціпеніння й інколи сиділа цілими днями в байдужо-замороженому стані, майже не реагуючи на спроби друзів врятувати її серце і розум від остаточної депресії.
Лише дві речі ненадовго повертали її в реальний світ: якщо хтось починав розмову про її майбутню дитину або якщо надходили якісь, хоча б найменші, нові подробиці про можливу загибель її палко коханого Миколи. Вона відчайдушно бажала дізнатися (доки ще жила), що сталося насправді, і де тепер її чоловік або принаймні де поховали (чи кинули) його тіло. 
На жаль, нема майже жодної інформації про життя цих двох мужніх і світлих людей, Олени і Миколи де Роган-Гессе-Оболенських, але навіть ті декілька рядків із двох листів Олени до її невістки Олександри, що якимсь чином збереглися в родинних архівах Олександри у Франції, засвідчують, як глибоко і ніжно княжна любила свого зниклого чоловіка. 
Попри те, що з тих кількох рукописних листів окремі рядки, на жаль, неможливо прочитати, однак те, що вдалося, кричить глибоким болем про велику людську біду, яку, не відчувши, нелегко зрозуміти і неможливо прийняти.
12 квітня 1927 року. З листа княжни Олени до Олександри (Alix) Оболенської:
«Сьогодні дуже втомилася. Повернулася з Синячихи зовсім розбитою. Вагони забиті людьми, навіть везти худобу в них було б соромно .......... Зупинялися в лісі — там так смачно пахло грибами й суницею... Важко повірити, що саме там убивали цих нещасних! Бідну Елочку (йдеться про велику княгиню Єлизавету Федорівну, рідню мого дідуся по лінії Гессе) вбили тут поруч, у цій страшній шахті Староселімській... який жах! Моя душа не може прийняти таке. Пам'ятаєш, ми казали: «хай земля буде пухом»?.. Великий Боже, як може бути пухом така земля?!..
О, Аlix, моя люба Alix! Як можна звикнутися з таким жахом? ........................................ ........................................... я так втомилася просити й принижуватися. Усе буде зовсім марно, якщо ЧК не погодиться надіслати запит в Алапаєвськ ........... Я ніколи не дізнаюся, де його шукати, і ніколи не знатиму, що вони з ним вчинили. Не минає й години, щоб я не думала про таку рідну для мене особу... Який жах уявляти, що він лежить у якійсь закинутій ямі або на дні копальні!.. Як можна пережити цей щоденний жах, знаючи, що вже не побачу його ніколи?!.. Як ніколи не побачить мій бідолашний Василько (ім'я, яке дали моєму татові, коли він народився)... Де межа жорстокості? І чому вони називають себе людьми?.. 
Люба, добра моя Alix, як мені тебе бракує!.. Хоча б знати, що з тобою все гаразд і що дорогий твоїй душі Дмитро не покидає тебе в ці важкі хвилини .................................................... Якби в мене була хоч крапелька надії знайти мого рідного Миколу, я б, здається, витримала все. Душа начебто призвичаїлася до цієї страшної втрати, але досі дуже болить. Усе без нього інше і таке пустинне».
18 травня 1927 року. Уривок з листа княжни Олени до Олександри (Аlix) Оболенської:
 «Знову приходив той милий лікар. Мені ніяк не вдається його переконати, що я вже просто не маю сил. Він каже, що маю жити заради маленького Василька... Чи так це?.. Що він знайде на цій страшній землі, мій бідолашний малюк? ...................................................... Кашель відновився, інколи неможливо дихати. Лікар постійно залишає якісь краплі, але мені соромно, що я не можу йому віддячити. .......................................... Інколи мені сниться наша улюблена кімната. І мій рояль. Боже, як усе це далеко! Та й чи було воно? ............................... і вишні в саду, і наша нянька, така лагідна і добра. Де це тепер? ................................ (у вікно?) не хочеться дивитися, воно все в кіптяві і видно лише брудні чоботи. Ненавиджу вологість».
Через вологість у кімнаті, що не прогрівалася навіть улітку, моя бідолашна бабуся невдовзі захворіла на туберкульоз. І, мабуть, знесилена пережитими потрясіннями, голодуванням і хворобою, померла під час пологів, так і не побачивши свого малюка і не знайшовши (хоча б!) могили його батька. Буквально перед смертю вона взяла з Серьогіних слово, що вони, попри всі перешкоди, відвезуть новонародженого (якщо він, звісно, виживе) до Франції, до дідової сестри. Обіцяти таке в той дикий час, звісно, було майже «неправильно», бо Серьогіни не мали жодної реальної можливості це зробити... Але все ж вони пообіцяли їй, щоб хоч якось полегшити останні хвилини її по-звірячому занапащеного ще зовсім молодого життя і щоб її вимучена болем душа могла хоч з маленькою на те надією покинути цей жорстокий світ... І хоча знали, що зроблять усе можливе, щоб дотримати слова, усе ж подумки Серьогіни не надто вірили, що їм колись вдасться втілити в життя цю божевільну ідею...
Отже, 1927 року в місті Кургані, у вологому неопаленому підвалі народився маленький хлопчик, якого звали принц Василь Миколайович де Роган-Гессе-Оболенський, Лорд Санбурський (de Rohan-Hesse-Obolensky, Lord of Sanbury)... Єдиний син герцога де’Роган-Гессе-Оболенського і княжни Олени Ларіної.
Тоді він ще не міг зрозуміти, що на цьому світі він тепер зовсім сам і що його тендітне життя тепер цілковито залежало від доброї волі людини на ім'я Василь Серьогін. 
Малюк також не знав, що по батьківській лінії йому даровано приголомшливе «барвисте» Родове Дерево, яке його далекі предки сплели для нього, ніби заздалегідь підготувавши хлопчика для якихось особливих, «великих» справ… і тим самим, поклавши на його тоді ще зовсім тендітні плечі величезну відповідальність перед тими, хто колись так старанно плів його «генетичну нитку», сполучаючи свої життя в одне сильне і горде дерево.



Він був прямим нащадком великих Меровінгів, що народився в болі й убогості, оточений смертю рідних і безжалісною жорстокістю людей, які їх знищили. Але це не змінювало того, ким насправді була маленька людина, яка щойно з'явилася на світ.
Починався його дивовижний рід з 300-го (!) року, з Меровінгського короля Конона Першого (Соnan I) (це підтверджено в рукописному чотиритомнику — книзі-манускрипті знаменитого французького генеалога Norigres, яка є в нашій родинній бібліотеці у Франції). Його Родове Дерево зростало і розросталося, вплітаючи в свої гілки такі імена, як герцоги Рогани (Rohan) у Франції, маркізи Фарнезе (Farnese) в Італії, лорди Страффорди (Strafford) в Англії, російські князі Долгорукі, Одоєвські… і багато, багато інших, частину яких не вдалося простежити навіть найбільш висококваліфікованим у світі спеціалістам-генеалогам з Великобританії (Rоyal Collage of Arms), які жартома казали, що це найбільш «інтернаціональне» родове дерево, яке їм доводилося складати. 
Думаю, ця «мішанина» теж не така випадкова… Адже всі так звані благородні сім'ї мали дуже високоякісну генетику, і правильне її змішування могло позитивно вплинути на створення дуже високоякісного генетичного фундаменту сутності їхніх нащадків, одним з яких, за щасливим збігом обставин, був мій батько.
Мабуть, «інтернаціональне» змішування давало набагато кращий генетичний результат, ніж змішування суто «родинне», яке тривалий час було майже «неписаним законом» усіх європейських родовитих сімей, і дуже часто спричинювало спадкову гемофілію...
Але, незважаючи на «інтернаціональність» фізичного фундаменту мого батька, його ДУША (і це я можу стверджувати цілком відповідально) до кінця життя була по-справжньому Російською, попри все, попри навіть найбільш приголомшливі генетичні поєднання...
Однак повернімося до Сибіру, де цей народжений у підвалі «маленький принц», щоб просто вижити, якогось дня став, за згодою широкої і доброї душі Василя Никандровича Серьогіна, Василем Васильовичем Серьогіним, громадянином Радянського Союзу. Саме так Василь Серьогін прожив усе своє свідоме життя, і поховали його під надгробною плитою «Сім'я Серьогіних» у маленькому литовському містечку Алітус, далеко від родинних замків, про які він так ніколи й не довідався…
Я дізналася про все це, на жаль, лише 1997 року, коли тата вже не було серед живих. Мій кузен, принц П’єр де Роган-Брісак (Prince Pierre de Rohan-Brissac), після тривалих пошуків нарешті знайшов мене і запросив на острів Мальту, де розповів, хто я насправді і ким є моя сім'я. Але про це – згодом. 
А наразі повернімося туди, де 1927 року доброї душі люди — Ганна і Василь Серьогіни – мали тільки один клопіт — дотримати слова, що його вони дали померлим друзям, і, попри все, вивезти маленького Василька з тієї «проклятої Богом і людьми» землі в хоча б трохи безпечне місце, а потім спробувати виконати обіцянку й відвезти його в далеку і зовсім незнайому їм Францію... Вони почали свою нелегку подорож, і за допомогою тамтешніх зв'язків і друзів вивезли мого маленького тата до Пермі, де, наскільки мені відомо, прожили кілька років. 
Подальші «поневіряння» Серьогіних видаються мені тепер зовсім незрозумілими й начебто нелогічними, оскільки складалося враження, що Серьогіни якимись «зигзагами» кружляли по Росії, замість того щоб їхати безпосередньо до потрібного їм місця. Але, напевно, усе було не так просто, як видається мені нині, і я цілком упевнена, що для цих дивних переміщень було тисячі дуже вагомих причин... 
Потім на їхньому шляху постала Москва (там жила далека рідня Серьогіних), далі — Вологда, Тамбов, а останнім перед від'їздом з рідної Росії був Талдом, з якого (аж через довгих і дуже непростих п'ятнадцять років після народження мого тата) їм нарешті вдалося добратися до незнайомої красуні Литви. І це – лише половина дороги до далекої Франції... 
(Я щиро вдячна Талдомській групі Російського суспільного руху «Відродження. Золоте Століття» й особисто панові Вітольду Георгійовичу Шлопаку за несподіваний і дуже приємний подарунок — знайдені факти, які підтверджують перебування сім'ї Серьогіних у місті Талдомі з 1938 по 1942 роки. За цими відомостями, вони проживали на вулиці Кустарній, 2а. Неподалік Василь відвідував середню школу. Ганна Федорівна працювала друкаркою в редакції районної газети «Колективна праця» (нині — «Зоря»), а Василь Никандрович – бухгалтером у місцевому «Заготзерно». Таку інформацію вдалося знайти членам Талдомського осередку Руху, за що їм дуже дякую!)
Думаю, під час поневірянь Серьогіним доводилося хапатися за будь-яку роботу, просто щоб вижити. Час був суворий і на чиюсь допомогу вони, звісно, не могли сподіватися. Чудовий маєток Оболенських тепер був у далекому і щасливому минулому, яке здавалося тоді неймовірно красивою казкою... Реальність була жорстокою і, рад-не-рад, мусив на неї зважати…
Тривала кривава Друга світова війна, і перетинати кордони було дуже непросто.  
(Я так ніколи й не довідалася, хто і яким чином допоміг їм перейти лінію фронту. Оскільки їм це вдалося, то, мабуть, хтось із цих трьох людей був дуже комусь потрібен... Також я цілком упевнена, що їм допомагав хтось досить впливовий і сильний, інакше вони не змогли б перейти кордон у такий складний час... Потім я всіляко намагалася вивідати це у своєї бідолашної терплячої бабусі, але вона наполегливо уникала відповіді на це запитання. На жаль, я так і не змогла хоча б щось з цього приводу дізнатися).  
Так чи інакше, вони опинилися в незнайомій Литві... Дідусь (саме так називатиму його далі, бо тільки його знала як свого дідуся) дуже захворів, і їм довелося на якийсь час зупинитися в цій країні. І саме ця коротка зупинка, властиво, була для них (і для мого батька, і всієї моєї сім'ї) доленосною...  
 Вони зупинилися в маленькому містечку Алітус (щоб не надто дорого платити за житло, оскільки фінансово почувалися тоді, на жаль, досить скрутно). І доки «роздивлялися довкола», незчулися, як зачарували їх краса природи, затишок маленького містечка і тепло людей, що вже само собою ніби запрошувало пожити тут хоча б трохи.


Алітус в наш час.



Алітуський парк. На другій фотографії дивовижне явище – озеро Гульбіне,
що означає – Лебедине озеро. Воно знаходиться в самому центрі міста(!)
і живуть в ньому сотні лебедів. Їх чомусь не тривожить ні шум міста,
ні діти, що масово приходять туди. Лебеді із задоволенням користуються
принесеними ласощами і живуть там, наскільки я пам’ятаю, завжди.

Значну роль відіграло також те, що Литва тоді була ще вільною від комуністичної «чуми», і це приваблювало Серьогіних навіть більше, ніж краса місцевої природи чи гостинність людей. Тому вирішили оселитися тут «на якийсь час»… а з’ясувалося — назавжди. Був уже 1942 рік. Серьогіни, на жаль, не знали, що «комуністичний восьминіг» давно простягав свої щупальця до країни, яка так їм сподобалася... І от, на превеликий їхній смуток, того самого 1942 року волелюбна й горда Литва схилила голову перед Комуністичним режимом і розділила сумну долю їх рідної і вимученої Росії... Двері у «великий світ» для Серьогіних (і, звісно, для мого тата) зачинилися назавжди. Але життя тривало, і потрібно було знаходити способи для існування і навіть відшукувати в цьому якусь радість.


Неман в оточенні Алітуських лісів.



Мій тато почав «тимчасово» ходити в російську школу (російські і польські школи в Литві не були рідкістю), яка йому дуже сподобалася і він категорично не хотів її кидати, бо постійні поневіряння і зміна шкіл позначалися на його навчанні і, що важливіше, не давали змоги знайти справжніх друзів, без яких будь-якому нормальному хлопчиськові дуже важко. Мій дідусь знайшов непогану роботу і на вихідних хоч якось «відводив душу» в навколишньому лісі, що його він просто обожнював.
У бабусі народився синочок, і вона мріяла хоча б трохи нікуди не вирушати, оскільки фізично почувалася не надто добре і, як і вся її сім'я, втомилася від постійних поневірянь.
Так непомітно минуло кілька років. Війна давно закінчилася, і життя потрохи налагоджувалося, у всіх аспектах. Мій тато вчився, як завжди, на відмінно, і вчителі пророкували йому золоту медаль (яку він і отримав, закінчивши ту саму школу).
Моя бабуся спокійно виховувала свого маленького сина, а дідусь нарешті реалізував свою давню мрію — можливість щодня «поринати з головою» у свій любий ліс.
Отже, усі були більш-менш щасливі й ніхто наразі не хотів покидати цей воістину «божий куточок» та вкотре вирушати в мандри великими дорогами. Вирішили дати змогу татові закінчити школу, яку він так полюбив, а маленькому бабусиному синові Валерію – якомога більше підрости, щоб легко було вирушати в тривалу подорож. 
Але непомітно збігали дні, минали місяці, роки, а Серьогіни й далі жили на тому самому місці, ніби забувши про свої обіцянки, що, звісно, було не так, просто допомагало звикнути до думки, що, можливо, їм уже ніколи не вдасться дотримати слова, яке вони дали княжні Олені... Усі сибірські жахи вже далеко позаду, життя тепер буденно звичне, і Серьогіним інколи здавалося, що цього, можливо, ніколи й не було, а наче приснилося їм у якомусь давно забутому, страхітливому сні. 
Василь ріс і мужнів, тепер це був красивий молодий чоловік, і його названій матері дедалі частіше здавалося, що це її рідний син, адже вона направду його дуже любила і, як кажуть, упадала за ним усією душею. Мій тато називав її матір'ю, оскільки правди про своє народження наразі не знав, і любив її так сильно, як любив би справжню матір. Так само й дідуся – називав його своїм батьком і також щиро любив. 
Поступово все ніби налагоджувалося, і нечасті розмови про далеку Францію лунали дедалі рідше, доки не зникли зовсім. Доїхати туди не було жодної надії, і Серьогіни, мабуть, вирішили, що краще цю рану не ятрити... 
Мій тато тоді закінчив школу, як йому й пророкували — із золотою медаллю — і вступив заочно в літературний інститут. Щоб допомогти сім'ї, працював у місцевій газеті журналістом, а у вільний від роботи час починав писати п'єси для Російського драматичного театру в Литві. 
Усе начебто було добре, окрім однієї, вельми болючої проблеми: оскільки тато був чудовим оратором (у нього й справді, як уже я пам'ятаю, був дуже великий ораторський талант!), то йому не давав спокою комітет комсомолу нашого містечка, бажаючи отримати його як свого секретаря. Тато впирався щосили, адже (навіть не знаючи свого минулого, про що Серьогіни вирішили наразі йому не розповідати) всією душею ненавидів революцію і комунізм, з усіма наслідками, що випливають з цих «учень», і не мав до них жодних «симпатій»... У школі, звісно, він був піонером і комсомольцем, оскільки інакше в ті часи годі було вступити до будь-якого інституту, але іти далі категорично не хотів. Крім того, був ще один факт, від якого тата охоплював справжній жах, — участь у каральних експедиціях на так званих «лісових братів» – таких самих молодих, як тато, юнаків «розкуркулених» батьків, що ховалися в лісах, щоб їх не вивезли в далекий Сибір, що дуже їх лякав. 
За кілька років після приходу Радянської влади в Литві не було сім'ї, з якої не вивезли б до Сибіру принаймні одну людину, а часто вивозили й цілу сім'ю.
Литва була маленькою, але дуже багатою країною, з чудовим господарством і величезними фермами, господарів яких у радянські часи називали «куркулями», і вже радянська влада їх активно «розкуркулювала»... Для цих «каральних експедицій» вибирали найкращих комсомольців, щоб показати іншим «приклад для наслідування»... Це були друзі і знайомі тих «лісових братів», які разом вчилися у школах, бавилися, ходили з дівчатами на танці... І тепер, за якимсь божевільним наказом, раптом стали ворогами і мали один одного знищувати...  
Коли після одного з двох таких походів за його участі з двадцяти хлопців повернулися двоє (зокрема й тато), він напився мало не до смерті й наступного дня написав заяву, в якій категорично відмовлявся від подальшої участі в будь-яких аналогічних «заходах». Першою «приємністю» після такої заяви була втрата роботи, потрібної йому тоді «до зарізу». Але оскільки тато був справді талановитим журналістом, йому відразу запропонувала роботу газета з сусіднього містечка. Однак і там він теж, на жаль, пробув недовго – короткий дзвінок «згори»... і тато вмить позбувся щойно отриманої роботи. Батька вчергове ввічливо випровадили за двері. Так почалася його довголітня війна за свободу своєї особистості, яку чудово пам'ятала вже навіть я.  
Спершу він був секретарем комсомолу, з якого кілька разів ішов «за власним бажанням» і повертався вже за бажанням чужим. Потім – членом комуністичної партії, з якої його також зі «значним розголосом» викидали й відразу повертали – адже тоді в Литві було небагато такого рівня російськомовних добре освічених людей. А тато, як я вже згадувала, був чудовим лектором, і його охоче запрошували в різні міста. Але там, далеко від своїх «працедавців», він знову читав лекції не зовсім про те, про що вони хотіли, й отримував ті самі проблеми, з яких почалася ця «тяганина»...
Пам'ятаю, за правління Андропова (я була тоді молодою жінкою), чоловікам категорично забороняли носити довге волосся – вважали це «капіталістичною провокацією» (хоч як дико це звучить сьогодні!), і міліція мала право затримувати просто на вулиці чоловіків з довгим волоссям і насильно їх стригти. Це почалося після того, як один юнак (звали його Каланта) спалив себе живцем на центральній площі Каунаса, другого за величиною міста Литви (саме там тоді працювали мої батьки). Такий його протест проти утиску свободи особистості перелякав комуністичне керівництво, і воно вжило «посилені заходи» в боротьбі з «тероризмом», серед яких були й безглузді «заходи», що лише підсилили незадоволеність нормальних людей, які жили тоді в Литовській республіці... 
Мій тато, що змінив уже кілька разів професію, був на той час вільним художником і приходив на партзбори з довжелезним волоссям (треба визнати, просто шикарним!), чим розлютив партійне начальство, і його втретє вигнали з партії, в яку він через якийсь час, і не зі своєї волі, знову «потрапив»... Я сама була свідком цього, і коли запитала тата, навіщо він постійно «провокує неприємності», батько спокійно відповів:
— Це — моє життя, і воно належить мені. І лише я відповідаю за те, як хочу його прожити. І ніхто на цій землі не має права насильно накидати мені переконання, в які я не вірю й вірити не хочу, оскільки вважаю їх брехнею.
Саме таким я запам'ятала свого батька. І саме ця його переконаність у своєму повному праві на власне життя тисячі разів допомагала мені вижити в найважчих для мене життєвих обставинах. Він шалено, якось навіть маніакально любив життя! Проте ніколи не погодився б вчинити підлість, навіть якби від цього залежало оте його життя.
Ось так, з одного боку – борючись за свою «свободу», а з іншого — пишучи чудові вірші і мріючи про «подвиги» (до самої своєї смерті мій тато в душі був невиправним романтиком!), жив у Литві молодий Василь Серьогін... який і далі не мав уявлення, ким був насправді і, якщо не враховувати «кусючих» дій з боку місцевих «органів влади», був майже цілком щасливим молодим чоловіком. «Дами серця» в нього наразі не було – мабуть, через повністю завантажені роботою дні, а може, тому, що тієї «єдиної і справжньої» тато ще не зустрів... 
І от нарешті доля вирішила, що досить йому «холостякувати», й обернула колесо його життя в бік «жіночої чарівності» – як з’ясувалося, саме того «справжнього і єдиного», чого тато так наполегливо чекав. 
Її звали Ганна (по-литовськи — Она), вона була сестрою батькового найкращого на той час друга Іонаса (по-російськи — Іван) Жукаускаса, до якого того «фатального» дня тата запросили на пасхальний сніданок. У гостях у друга тато бував кілька разів, але – дивна примха долі – з його сестрою досі не перетинався. І вже напевно в жодному разі не очікував, що цього весняного пасхального ранку його чекатиме там така приголомшлива несподіванка...
Двері йому відчинила кароока чорноволоса дівчина, яка за одну коротку мить зуміла підкорити батькове романтичне серце на ціле подальше життя...  
Звёздочка 
Снег и холод там, где я родился,
Синь озёр, в краю, где ты росла...
Я мальчишкой в звёздочку влюбился, 
Светлую, как ранняя роса.

Может быть в дни горя-непогоды, 
Рассказав ей девичьи мечты, 
Как свою подружку-одногодку
Полюбила звёздочку и ты?..

Дождь ли лил, мела ли в поле вьюга,
Вечерами поздними с тобой, 
Ничего не зная друг о друге, 
Любовались мы своей звездой.

Лучше всех была она на небе,
Ярче всех, светлее и ясней...
Что бы я не делал, где бы не был, 
Никогда не забывал о ней.

Всюду огонёк её лучистый
Согревал надеждой мою кровь.
Молодой, нетронутой и чистой
Нёс тебе я всю свою любовь...

О тебе звезда мне песни пела,
Днём и ночью в даль меня звала...
А весенним вечером, в апреле,
К твоему окошку привела.

Я тебя тихонько взял за плечи,
И сказал, улыбку не тая:
«Значит я не зря ждал этой встречи,
Звёздочка любимая моя»...

Маму цілком покорили батькові вірші... А він їх писав мамі дуже багато. Щодня приносив їх до неї на роботу, разом з величезними плакатами, які сам малював (тато малював чудово) і на яких, серед різноманіття квітів, великими літерами писав: «Ганнусю, моя зіронько, я тебе люблю!» Звісно, яка жінка могла встояти перед цим і не здатися?.. І вони вже не розлучалися... Кожну вільну хвилину проводили разом, неначе хтось міг їх цього позбавити. Ходили в кіно, на танці (що обоє дуже любили), гуляли в чарівному Алітуському міському парку, доки якось не вирішили, що досить побачень і час уже подивитися на життя трохи серйозніше. Невдовзі одружилися. Але про це знав лише батьків друг (молодший мамин брат) Іонас, оскільки ні з боку маминої, ні з боку батькової рідні цей союз нікого особливо не тішив... Мамині батьки хотіли, щоб вона вийшла заміж за багатого сусіда-вчителя, який дуже їм подобався і, за їхнім уявленням, дуже мамі «пасував», а в батьковій сім'ї тоді не до одруження було, адже дідуся посадили у в'язницю, як «пособника благородних» (мабуть, намагалися в такий спосіб «зламати» тата, що вперто чинив опір), а бабуся від нервового потрясіння потрапила в лікарню і дуже хворіла. Тато залишився з маленьким братиком і тепер мусив сам господарювати, що було дуже непросто, бо Серьогіни жили у великому двоповерховому будинку (в якому згодом мешкала і я), з величезним старим садом довкола. Звісно, така господарка потребувала доброго догляду...
Минуло три місяці, а мої тато і мама, вже одружені, і далі ходили на побачення, аж доки мама якось випадково зайшла до тата додому й побачила там вельми зворушливе видовище... Тато стояв на кухні біля плити і з нещасним виглядом «наповнював» каструлі (а їхня кількість безнадійно зростала) манною кашею, яку варив маленькому братикові. Але «капосної» каші чомусь дедалі більшало, і бідолашний тато ніяк не міг зрозуміти, що відбувається... Мама, щосили намагаючись приховати усмішку, щоб не образити невдалого «кухаря», засукавши рукави почала упорядковувати цей «домашній розгардіяш», почавши від «окупованих» кашею каструль, обурливо шиплячої плити... Звісно, після такої «аварійної ситуації» мама не могла спокійно спостерігати за такою «зворушливою» чоловічою безпорадністю й вирішила негайно переїхати на цю наразі зовсім чужу й незнайому їй територію... 


І хоча мамі тоді теж було не дуже легко — удень працювала на поштамті (щоб самій себе забезпечувати), а вечорами відвідувала підготовчі заняття для складання іспитів у медичну школу — вона, не замислюючись, віддала решту сил своєму до краю виснаженому молодому чоловікові і його сім'ї. Будинок відразу ожив. На кухні запахло запаморочливо смачними литовськими «цепелінами», які маленький батьків братик просто обожнював і так само, як тато, що довго харчувався всухом'ятку, об’їдався ними буквально до «нерозумної» межі. Усе більш-менш налагодилося, за винятком відсутності бабусі з дідусем, за яких мій бідолашний тато дуже хвилювався і за якими щиро сумував. Однак тепер у нього була молода красива дружина, що намагалася всіляко полегшити його тимчасову втрату, і з усміхненого батькового обличчя було зрозуміло, що вдавалося це їй дуже непогано. 
Батьків братик дуже швидко звик до нової тітки і ходив за нею, наче хвостик, сподіваючись отримати якийсь смаколик або хоча б гарну вечірню казку – мама часто читала їх йому на ніч. 
Так спокійно, за щоденними турботами, минали дні, тижні. Бабуся повернулася з госпіталю і, на превеликий подив, застала вдома новоспечену невістку... А оскільки щось змінювати вже було пізно, вони просто прагнули пізнати один одного трохи краще, уникаючи небажаних конфліктів (які неминуче з'являються в разі будь-якого нового, дуже близького знайомства). Точніше, вони просто один до одного «притиралися», прагнучи чесно обходити будь-які можливі підводні рифи... Мені завжди було щиро шкода, що мама з бабусею так ніколи одна одну й не полюбили... Вони обоє були (точніше, мама досі є) чудовими людьми, і я їх обох дуже любила. Але якщо бабуся впродовж усього спільного з мамою життя прагнула якось пристосуватися до невістки, то мама — навпаки, наприкінці бабусиного життя інколи дуже відкрито виявляла їй своє роздратування, що мене глибоко ранило, адже я відчувала прихильність до них обох і дуже не любила опинятися в ситуації, як кажуть, «між двох вогнів» або вимушено ставати на чийсь бік. Я так ніколи й не змогла зрозуміти причину цієї постійної «тихої» війни між двома чудовими жінками, але, мабуть, для того були якісь дуже вагомі підстави або, можливо, мої бідолашні мама й бабуся просто були по-справжньому «несумісними», як це досить часто буває з чужими людьми, що живуть разом. У всякому разі, через це було дуже прикро, бо в цій дружній і вірній сім'ї всі стояли один за одного горою і кожну неприємність чи біду переживали разом.  
Але повернімося у дні, коли все це лише починалося і кожен член нової сім'ї чесно прагнув «жити дружно», не даючи іншим приводу для жодних прикрощів... Дідусь теж уже повернувся додому, але його здоров'я, на превеликий жаль, після ув'язнення різко погіршилося. Мабуть, важкі дні, проведені в Сибіру, тривалі поневіряння Серьогіних у незнайомих містах теж відбилися на бідолашному, пошарпаному життям дідовому серці — і в нього сталося кілька мікроінфарктів... 
Мама дуже подружилася з ним і всіляко намагалася допомогти щонайшвидше забути все погане, хоча в неї самої був дуже непростий період. Вона зуміла скласти підготовчі і вступні іспити в медичний інститут. Але, на превеликий жаль, її давній мрії не судилося здійснитися – навчання в інституті в Литві ще було платним, а в маминій сім'ї (у якій було дев'ятеро дітей) на це бракувало коштів... Від сильного нервового потрясіння, що сталося кілька років тому, померла її ще зовсім молода мама — моя бабуся, якої я також не бачила. Вона захворіла під час війни, коли дізналася, що в піонерському таборі у приморському містечку Паланзі було сильне бомбардування і всіх дітей, що вижили, відвезли невідомо куди... Серед них був і її син, наймолодший і найулюбленіший з дев'яти дітей. Через декілька років він повернувся, але бабусі це, на жаль, уже не могло зарадити. І під час першого року спільного життя моїх батьків вона повільно згасла... Мамин тато — мій дідусь — залишився з дітьми, з яких лише одна мамина сестра — Доміцела — була на той час заміжня. А з дідуся «бізнесмен», на жаль, був геть ніякий... І вже невдовзі шерстяну фабрику, якою він, з «легкої руки» бабусі, володів, продали за борги, а бабусині батьки не захотіли йому допомогти ще раз, оскільки вже втретє дідусь повністю втрачав майно, яке вони подарували. 
Моя бабуся (мамина мама) походила з дуже багатої литовської дворянської сім'ї Мітрулявічусів, у яких навіть після «розкуркулення» збереглося немало земель. Тому коли моя бабуся (усупереч волі батьків) вийшла заміж за дідуся, в якого не було нічого, її батьки (щоб не осоромитися) подарували їм велику ферму і красивий, просторий будинок... який через якийсь час дідусь, завдяки своїм значним «комерційним» здібностям, втратив. А оскільки в них на той час уже було п'ятеро дітей, то, звісно, бабусині батьки не могли триматися збоку – і віддали їм ще одну ферму, але з меншим і не таким красивим будинком. І знову ж таки, на превеликий жаль усієї сім'ї, невдовзі другого «дарунка» теж не стало... Наступною й останньою допомогою терплячих батьків моєї бабусі була маленька, чудово обладнана шерстяна фабрика: якби нею правильно управляли, вона могла давати дуже добрий дохід, дозволяючи всій бабусиній сім'ї жити в достатку. Але дідусь, після всіх пережитих життєвих колотнеч, на той час уже вживав міцні напої, тому майже цілковите розорення сім'ї настало досить швидко...
Через таку недбалу «господарськість» мого діда вся його сім'я опинилася в дуже скрутному фінансовому становищі і всі діти мусили працювати й забезпечувати себе самі, не думаючи про навчання у вищих навчальних закладах. Тому, поховавши свої мрії стати лікарем, моя мама, не надто перебираючи, пішла працювати на поштамт, тільки тому, що там на той час було вільне місце.
Так, без особливих (добрих чи поганих) «пригод», за простими повсякденними турботами й спливало життя молодої і «старої» сім'ї Серьогіних. 
Минув майже рік. Мама була вагітна і от-от чекала первістка. Тато буквально «літав» від щастя і всім казав, що в нього обов'язково буде син. І він мав рацію — у них справді народився хлопчик... Але за таких страхітливих обставин, яких неможливо уявити навіть людині з найбільш хворобливою уявою...
Маму відвезли до лікарні в різдвяний час, буквально перед самим новим роком. Удома, звісно, хвилювалися, але ніхто не чекав чогось поганого, оскільки мама була молодою, сильною жінкою, з чудово розвиненим тілом спортсменки (з дитинства активно займалася гімнастикою) і, як усі були переконані, пологи мала перенести легко. Але комусь там, «високо», з якихось невідомих причин, мабуть, дуже не хотілося, щоб у мами народилося дитя... І те, про що я розповім далі, не вкладається в жодні рамки людинолюбства чи лікарської клятви і честі. Коли лікар Ремейка, що чергував тієї ночі, побачив, що пологи в мами раптом небезпечно «застопорилися» і їй дедалі важче, вирішив викликати головного хірурга Алітуської лікарні, лікаря Інгелявічуса... якого тієї ночі витягнули просто з-за святкового столу. Звісно, лікар був «не зовсім тверезим» і, нашвидку оглянувши маму, відразу ж сказав: «Різати!», мабуть, прагнучи щонайшвидше повернутися до «столу», звідки йому довелося так рано піти. Ніхто з лікарів не захотів йому перечити, і маму відразу підготували до операції. І тоді почалося «найцікавіше», і коли я слухала сьогодні мамину розповідь про це, ставало дибки моє довге волосся... 
Інгелявічус почав операцію і, розрізавши маму... залишив її на операційному столі!.. Мама була під наркозом і не знала, що тоді довкола неї відбувалося. Як згодом розповіла їй присутня на операції медсестра, лікаря «терміново» викликали на якийсь «екстрений випадок» і він зник, залишивши маму розрізаною на операційному столі... То який для хірурга міг бути «більш екстрений» випадок, ніж два життя, що повністю від нього залежали і які він так легко покинув напризволяще?!. Але це ще не все. Буквально через декілька секунд медсестру, що асистувала на операції, теж викликали з операційної, під приводом, що «необхідно» допомоги хірургові. А коли вона категорично відмовилася, сказавши, що на столі лежить розрізана людина, їй відповіли, що відразу пришлють туди «когось іншого». Але ніхто інший, на жаль, так ніколи туди й не прийшов...
Мама опритомніла від нелюдського болю і, зробивши різкий рух, упала з операційного столу, знепритомнівши від больового шоку. А коли та сама медсестра, повернувшись звідти, куди її посилали, зайшла в операційну перевірити чи все гаразд, то завмерла від шоку — мама, спливаючи кров'ю, лежала на підлозі з дитям, що вивалилося назовні... Новонароджений був мертвим, мама теж умирала...
Це був страшний злочин. Це було справжнісіньке вбивство, за яке повинні були відповісти ті, хто таке скоїв. Але, що було вже геть неймовірно — хоч як намагалися потім мій тато і його сім'я домогтися відповідальності хірурга Інгелявічуса, у них нічого не виходило. У лікарні сказали, що це не його провина, бо лікаря терміново викликали на «екстрену операцію» в тій лікарні. Це був абсурд. Однак, попри всі татові зусилля, усе було марно. І врешті-решт, на прохання мами, він дав спокій «убивцям», тішачись уже з того, що мама все ж якимсь чином вижила. Але «живою» вона, на жаль, була ще дуже-дуже не скоро... Після того як мамі відразу зробили другу операцію (уже щоб урятувати її життя), ніхто в лікарні не давав навіть одного відсотка, що мама житиме. Аж три місяці вона була на крапельницях – їй безліч разів переливали кров (у мами дотепер є список людей, які давали свою кров). Але мамі не кращало. Тоді зневірені лікарі вирішили виписати її додому, пояснюючи «сподіваннями, що в домашній атмосфері мама швидше видужає»!.. Це, знову ж таки, був абсурд, але вимучений тато вже був згоден абсолютно на все, щоб побачити маму ще хоча б раз живою. Тому, довго не протестуючи, забрав її додому. 
Мама була такою слабкою, що три місяці майже не могла сама ходити... Серьогіни дбайливо її доглядали, намагаючись щонайшвидше виходити маму. Тато, якщо було потрібно носив її на руках, а в квітні, коли засвітило лагідне весняне сонечко, чимало часу проводив з нею в саду під квітучими вишнями, щосили намагаючись якось оживити свою згаслу «зіроньку»... 
Однак мамі ці ніжні пелюстки вишні, що опадали, нагадували тільки таке саме ніжне тендітне дитяче життя, що так передчасно від неї відлетіло... Думки про те, що вона не встигла ні побачити, ні поховати свого малюка, ятрили її вимучену душу, і їй важко було пробачити собі це. Урешті-решт, цей біль вихлюпнувся в справжнісіньку депресію...
У той час Серьогіни всією сім'єю прагнули уникати розмов про те, що сталося, незважаючи на те, що тата досі душив біль утрати і йому годі було вийти з того безпросвітного «острова відчаю», у який його шпурнула біда... Напевно, немає на світі нічого страшнішого, ніж ховати власне дитя... А татові довелося робити це на самоті... Самому ховати свого маленького синочка, якого він, навіть ще не знаючи, так сильно любив... 
Я досі не можу без сліз читати ці сумні й світлі рядки, які тато написав своєму маленькому синові, знаючи, що в нього ніколи не буде можливості йому це сказати...
Сыночку
Мальчик ты мой ясноглазый!
Радость, надежда моя!
Не уходи, мой милый, 
не покидай меня!

Встань, протяни ручонки,
Глазки свои открой,
Милый ты мой мальчонка,
Славный сыночек мой.

Встань, погляди, послушай
Как нам птицы поют,
Как цветы на рассвете
Росы майские пьют.

Встань, погляди мой милый,
Смерть тебя подождёт!
Видишь? — И на могилах
Солнечный май живёт!

Пламенеет цветами
Даже земля могил...
Так почему ж так мало
Ты, мой сыночек, жил?

Мальчик мой ясноглазый,
Радость, надежда моя!
Не уходи, мой милый, 
Не покидай меня...

Тато нарік його Олександром, вибравши це ім'я сам, оскільки мама була в лікарні і він не мав у кого запитати. Коли бабуся запропонувала допомогти поховати дитину, він категорично відмовився. Зробив усе сам, від початку до кінця, хоча мені навіть уявити важко, скільки горя він пережив, ховаючи новонародженого сина й водночас знаючи, що в лікарні вмирає його палко кохана дружина... Але тато виніс усе це без єдиного слова докору будь-кому, і єдине, про що молився – щоб повернулася до нього його люба Ганнуся, доки цей страшний удар не підкосив її остаточно і на її втомлений мозок не спустилася ніч...
І от мама повернулася, а він зовсім безсилий чимось їй допомогти і зовсім не знав, як вивести її з того страшного, «мертвого» стану... 
Смерть маленького Олександра глибоко потрясла всю сім'ю. Здавалося, ніколи не повернеться в цей сумний будинок сонячне світло й ніколи не лунатиме сміх... Мама й далі була «вбитою». І хоча її молоде тіло, підкоряючись законам природи, поступово міцнішало, її поранена душа, попри старання тата, все ще була далеко, як птах, що відлетів і, глибоко поринувши в океан болю, не квапилася повернутися...
Але невдовзі, через шість місяців, вони дізналися добру новину — мама знову була вагітна... Тато спершу перелякався, але бачачи, що мама раптом дуже швидко почала оживати, вирішив ризикнути, і тепер уже всі нетерпляче чекали другої дитини... Цього разу вони були дуже обережними й намагалися всіляко вберегти маму від будь-яких небажаних несподіванок. Але, на жаль, біда, мабуть, чомусь полюбила ці гостинні двері... І постукала знову...  
Знаючи сумну історію першої маминої вагітності і побоюючись, аби щось знову не пішло «не так», лікарі вирішили робити «кесарів розтин» ще до того, як почнуться перейми (!). І, мабуть, зробили занадто рано... Так чи інакше, народилася дівчинка, яку назвали Маріанною. Але вона теж, на жаль, прожила дуже недовго — через три дні це тендітне життя, що ледь-ледь розквітло, з не відомих нікому причин урвалося... 
Складалося жахливе враження, що комусь дуже не хочеться, щоб мама загалом народила... І хоча за своєю природою і генетикою вона була сильною й цілком придатною для народження дітей, вона вже боялася навіть подумати про ще одну таку жорстоку спробу... 
Але людина — істота напрочуд сильна і спроможна пережити значно більше, ніж могла б сама уявити... Ну а біль, навіть найстрашніший (якщо відразу не розриває серця) колись, мабуть, притуплюється, і його витісняє надія, що вічно живе в кожному з нас. Тому рівно через рік, дуже легко й без будь-яких ускладнень, грудневого ранку в сім'ї Серьогіних народилася ще одна донька, і цією щасливою дівчинкою була я... Але... і ця поява на світ напевно закінчилася б не так щасливо, якби все й далі відбувалося за підготовленим заздалегідь планом наших «жалісливих» лікарів... Холодного грудневого ранку маму відвезли в лікарню, ще до того, як у неї почалися перейми, аби, знову ж таки, «бути впевненими», що нічого поганого не станеться (!!!)... Тато, що шалено нервував від «поганих передчуттів», метався туди-сюди по довгому лікарняному коридору, не в змозі заспокоїтися, адже знав, що, за їхньою спільною домовленістю, мама робила таку спробу востаннє і, якщо з дитям щось станеться й цього разу — значить, їм ніколи не судилося вже побачити своїх дітей... Рішення важке, але тато волів бачити якщо не дітей, то хоча б свою кохану «зіроньку» живою, а не поховати всю сім'ю відразу, навіть по-справжньому й не зрозумівши, що ж це означає — його СІМ'Я...
На превеликий жаль батька, маму знову прийшов перевіряти доктор Інгелявічус, досі головний хірург, і уникнути його «високої» уваги було дуже складно... «Уважно» оглянувши маму, Інгелявічус заявив, що завтра о 6 годині ранку прийде робити мамі черговий «кесарів розтин», після чого в бідного тата ледь не стався сердечний приступ... 
Однак близько п'ятої години ранку до мами прийшла дуже приємна молода акушерка і, на превеликий мамин подив, весело сказала:
— Готуйтеся, зараз будемо народжувати! 
А коли перелякана мама запитала «а як же лікар?», жінка, спокійно поглянувши їй в очі, лагідно відповіла, що, на її думку, мамі вже давно час народжувати живих (!) дітей... І почала м'яко й обережно масажувати мамі живіт, ніби помалу готуючи її до «швидкого і щасливого» народження дитини... І от, з легкої руки цієї чудової незнайомої акушерки, приблизно о шостій ранку, в мами легко і швидко народилася її перша жива дитина – нею, на своє щастя, була я.
— Поглянь-но на цю лялечку, мамо! — весело вигукнула акушерка, приносячи мамі вже вмитий і чистенький, маленький крикливий згорток. А мама, побачивши вперше свою маленьку доньку живою і здоровою,... від радості знепритомніла...
Коли рівно о шостій ранку лікар Інгелявічус увійшов до палати, перед його очима постала чудова картинка: на ліжку лежала дуже щаслива пара — моя мама і я, її жива новонароджена донечка... Але замість того щоб тішитися з такого несподівано щасливого фіналу, лікар чомусь по-справжньому оскаженів і, не промовивши ні слова, вискочив з палати...
Ми так ніколи й не дізналися, що насправді відбувалося з усіма досить-таки «незвичайними» пологами моєї мами. Але одне було очевидно напевно — хтось дуже не хотів, аби хоч одне мамине дитя народилося живим на цей світ. Але, мабуть, той, хто так дбайливо і надійно оберігав мене все моє подальше життя, цього разу вирішив не допустити загибелі дитини Серьогіних, якимсь чином знаючи, що в цій сім'ї вона напевно буде останньою...
Так «з перешкодами» почалося колись моє дивовижне і незвичайне життя, появу якого, ще до мого народження, готувала мені ще тоді досить складна й непередбачувана доля... 
А може, це був хтось, хто вже тоді знав, що моє життя комусь і для чогось знадобиться, і хтось дуже постарався, щоб я все-таки народилася на цій землі, усупереч усім створеним «важким перешкодам»...
33. Сюрприз
Час минав. Надворі вже цілковито володарювала моя десята зима, вкривши все довкола білосніжним пухнастим покривалом, ніби прагнучи продемонструвати, що саме вона тут у цю мить повноправна господиня.
Дедалі більше людей заходило в магазини, щоб заздалегідь запастися новорічними подарунками, і навіть у повітрі вже витав запах свята. 
Наближалися два мої найулюбленіші дні — день народження і Новий рік: різниця між ними – лише два тижні, і це давало мені змогу повністю насолодитися святкуванням, без тривалої перерви...
Я цілими днями вертілася «в розвідці» біля бабусі, намагаючись довідатися, що ж отримаю на свій «особливий» день цього року?.. Але бабуся чомусь не піддавалася, хоча раніше мені було досить легко «розтопити» її мовчання ще до свого дня народження й дізнатися, яких приємностей очікувати. Але цього року на всі мої «безнадійні» спроби бабуся чомусь лише загадково усміхалася й відповідала, що це сюрприз і що вона переконана – він мені дуже сподобається. Отже, хоч як я старалася, вона трималася стійко і на жодні провокації не піддавалася. Нічого було вдіяти — довелося чекати... 
Тому, щоб хоч чимось зайнятися і не думати про подарунки, я почала складати «святкове меню» – цього року бабуся дозволила мені вибирати його на власний розсуд. Треба зізнатися, це було не найлегше завдання, оскільки бабуся могла робити справжні кулінарні дива, і вибрати з цього розмаїття було непросто, а «зловити» бабусю на чомусь нездійсненному – майже безнадійно. Навіть найбільш вередливі гурмани, думаю, знайшли б чим поласувати!.. А я дуже хотіла, щоб цього разу в нас «пахло» чимось зовсім особливим, оскільки це мій перший «серйозний» день народження, і мені вперше дозволяли запрошувати так багато гостей. Бабуся дуже серйозно до цього поставилася, і ми сиділи з нею приблизно годину й обговорювали, що ж особливого вона могла б для мене «наворожити». Тепер я, звісно, розумію, що бабуся хотіла зробити мені приємність і продемонструвати, що те, що важливо для мене — так само важливо і для неї. Це завжди дуже тішило й допомагало почуватися потрібною і якоюсь мірою навіть «значною», ніби я доросла, зріла людина, яка досить багато важила для неї. Думаю, це дуже важливо для кожного з нас (дітей) – аби хтось по-справжньому в нас вірив, оскільки всі ми потребуємо підтримки нашої впевненості в собі в цей делікатний період дитячого дозрівання, який майже завжди пов’язаний з бурхливим комплексом неповноцінності і крайнього ризику в усьому, що намагаємося пробувати, силкуючись довести свою людську цінність. Бабуся це чудово розуміла, і її дружнє ставлення завжди допомагало мені без боязні продовжувати мої «божевільні» пошуки себе в будь-яких життєвих обставинах.
Нарешті закінчивши складати разом з бабусею своє «деньнародженське меню», я вирушила на пошуки тата, в якого був вихідний і який (у цьому я була майже впевнена) перебував десь у «своєму кутку», за улюбленим заняттям...  
Як я і думала, тато, затишно влаштувавшись на дивані, спокійно читав якусь дуже давню книгу, одну з тих, що їх мені наразі не дозволяли брати і до яких, як я розуміла, поки що не доросла. Сірий кіт Гришка, згорнувшись теплим калачиком у тата на колінах, від надміру почуттів, що переповнювали його, задоволено мружився, натхненно муркотячи за цілий «котячий оркестр»... Я підсіла до тата на краєчок дивана, як робила дуже часто, і тихенько почала спостерігати за виразом його обличчя... Він був десь далеко, у світі своїх дум і марень, ідучи за ниточкою, яку, мабуть дуже захоплено плів автор, і водночас уже напевно розкладав отримувану інформацію на полички свого «логічного мислення», аби потім пропустити крізь своє розуміння й сприйняття і вже готову скерувати до свого величезного «уявного архіву»... 
— Ну і що в нас там? — потермосивши мене по голові, тихо запитав тато.
— А наша вчителька сьогодні сказала, що ніякої душі немає, а всі розмови про неї — просто вигадки священиків, щоб «підірвати щасливу психіку радянської людини»... Чому вони брешуть нам, тату? — на одному подиху випалила я.
— Тому що весь цей світ, в якому ми тут живемо, побудовано саме на брехні... — дуже спокійно відповів батько. — Навіть слово — ДУША — помалу виходить з ужитку. Точніше — його «йдуть»... От поглянь, раніше казали: душа в душу, душогрійка, душевний, відкрити душу і так далі. А тепер замінюють на: дружно, тілогрійка, чуйний, звіритися... Скоро в російській мові зовсім душі не залишиться... Та й сама мова тепер інша — скупа, безлика, мертва... Знаю, ти не помітила, Світла, — лагідно усміхнувся тато. — Але це тільки тому, що ти вже народилася з нею такою, яка вона сьогодні... А раніше мова була незвичайно яскравою, красивою, багатою!.. По-справжньому душевною... Тепер уже й писати інколи не хочеться, — тато на декілька секунд замовк, думаючи про щось своє, і відразу обурено додав. — Як я можу розкрити своє «я», якщо мені надсилають список (!), які слова можна вживати, а які є «пережитком буржуазного ладу»... Дикунство...
— Тоді що — краще вчитися самому, ніж ходити в школу? — спантеличено запитала я. 
— Ні, моя маленька, у школу йти потрібно. — Тато не дав мені змоги заперечити й продовжив. — У школі тобі дають «зерна» твого фундаменту — математику, фізику, хімію, біологію і так далі, вчити яких тебе вдома я просто не мав би часу. А без цих «зерен», на жаль, ти не зможеш виростити свій «розумовий урожай»... — тато усміхнувся. — Але спершу тобі обов'язково потрібно ці «зернятка» добряче «просіювати» від лушпиння і гнилого насіння... А яким потім вийде твій «урожай» — залежить лише від тебе... Життя складна штука, як бачиш... Й інколи не так просто триматися на поверхні... не йдучи на дно. Але діватися нікуди, правда? — тато знову потермосив мене по голові; чомусь він був сумним... — От і думай — чи бути одною з тих, кому кажуть, як треба жити, чи однією з тих, які самі думають і шукають свій шлях... Правда, за це б'ють по голівоньці вельми сильно, зате завжди носитимеш її гордо піднятою. От і думай добряче, перш ніж вирішиш, що тобі більше до вподоби...
— А чому, коли я кажу в школі те, що думаю, вчителька називає мене вискочкою? Це так образливо!.. Я ніколи не прагну першою відповідати, навпаки — волію, щоб мене не чіпали... Але якщо запитують, я ж маю відповісти, правда? А їм чомусь дуже часто мої відповіді не подобаються... І що робити, тату?
— Це знову те саме питання: чи ти хочеш бути собою, чи хочеш говорити те, чого від тебе вимагають, і жити спокійно? Ти маєш вибирати... А відповіді твої не подобаються, бо не завжди збігаються з тими, які в них є вже готові і які завжди для всіх однакові.
— Як — однакові? Адже я не можу думати, як вони хочуть?.. Люди не можуть думати однаково?! 
— Помиляєшся, моя Світла... Саме цього вони й хочуть — аби всі ми думали і діяли однаково... У тому й уся мораль...
— Але це неправильно, тату!.. — обурилася я.
— А ти поглянь уважніше на своїх шкільних друзів — чи часто вони говорять не те, що написано? — я зніяковіла... він знову, як завжди, мав рацію. — Це тому, що їхні батьки вчать їх бути лише зразковими і слухняними учнями й отримувати добрі оцінки. Але не вчать їх думати... Можливо, тому, що самі не надто думали... А може, надто глибоко в них проник страх... От і мізкуй, моя Світла, аби вирішити, що для тебе важливіше — оцінки чи власне мислення. 
— А хіба можна боятися думати, тату?.. Адже наших думок ніхто не чує?.. Чого ж тоді боятися? 
— Чути – не чують... Але кожна зріла думка формує твою свідомість, Світла. А коли твої думки змінюються, змінюєшся і ти... І якщо думки в тебе правильні, вони можуть дуже-дуже комусь не сподобатися. Бачиш, аж ніяк не всім людям подобається думати. Чимало з них воліє скинути це на плечі інших, таких як ти, а самі решту свого життя – лише «виконавці» чужих бажань. І їхнє щастя, якщо ті самі «мислячі» не б'ються в боротьбі за владу, тому що тоді в гру йдуть уже не справжні людські цінності, а брехня, вихваляння, насильство, і навіть злочин, якщо вони хочуть позбутися тих, що думають з ними «невлад»... Тому думати може бути дуже небезпечно, моя Світла. І все залежить лише від того, чи ти цього боятимешся, чи перед страхом віддаси перевагу своїй людській честі...
Я згорнулася на дивані поряд з татом калачиком і, наслідуючи (дуже цим невдоволеного) Гришку. Поряд з татом я завжди почувалася дуже захищено і втихомирено. Здавалося, ніщо погане не може до нас добратися, і нічого поганого не може зі мною статися, коли я поряд з ним. Чого, звісно, не можна було сказати про скуйовдженого Гришку, оскільки він теж обожнював час, що його проводив з татом, і не зносив, коли хтось тоді втручався... Він шипів на мене дуже недружньо і своїм виглядом демонстрував, що мені варто якнайшвидше піти... Я розсміялася і вирішила дати йому змогу спокійно насолоджуватися таким дорогим для нього задоволенням, а сама пішла трішки розім'ятися — пограти надворі з сусідськими хлопцями в сніжки.
Я рахувала дні й години до мого десятого дня народження, почуваючись уже майже «зовсім дорослою», але, на свій превеликий сором, не могла ні на хвилину забути про свій деньнародженський «сюрприз», що, звісно, нічого позитивного моїй «дорослості» не додавало... 
Як усі діти на світі, я обожнювала подарунки... І тепер цілими днями думала, що ж це таке, що, на думку бабусі, обов’язково мало мені «дуже сподобатися»?.. 
Але чекати вже було недовго, і, як я невдовзі переконалася, – варто. 
Нарешті настав мій «деньнародженський» ранок – холодний, іскристий і сонячний, як і пасувало справжньому святковому дню. Повітря «лопалося» від холоду кольоровими зірочками й буквально «дзвеніло», змушуючи пішоходів рухатися швидше, ніж завжди... Коли ми виходили надвір, нам усім перехоплювало подих, від «усього живого» навколо буквально валила пара і всі були по-смішному схожі на різноколірні паровози, що квапляться у різних напрямках... 
Після сніданку я просто не могла всидіти на місці й ходила «хвостом» за мамою, чекаючи, коли нарешті побачу довгоочікуваний «сюрприз». На мій превеликий подив, мама пішла зі мною до сусідського будинку й постукала у двері... Попри те, що наша сусідка була дуже приємною людиною, її стосунок до мого дня народження й далі був для мене загадкою...
— А, наша «святкова» дівчинка прийшла! — відчинивши двері, весело промовила сусідка. — Ну, ходімо, Заметіль вас чекає. 
Тоді в мене буквально підкосилися ноги... Заметіль (по-литовськи – Пуга) була дивовижно красивою сусідською конячкою, на якій мені дуже часто дозволяли кататися. І я її просто обожнювала!.. У цьому чудовому коні усе було красивим — і зовнішній вигляд, і чуйна «кінська» душа, і спокійний, надійний характер. Як на мене, це був найкрасивіший і найчудовіший кінь на світі!.. Сріблясто-сірого кольору (або, як ще казали, — сивого), у світло-сірі й білі яблука, зі сніжно-білим довгим хвостом. Коли я приходила, він завжди вітався, втикаючись своїм дивовижно м'яким носом мені в плече, ніби кажучи:
— Ну от який я добрий, ходімо кататися!!!
Дуже красива, витончена морда, величезні м'які й добрі очі, які, здавалося, все розуміли – і було б просто «злочином» не любити його...  
Попри те, що наш двір був дуже великим і тут завжди було повно всілякої домашньої живності, коня ми не могли тримати, бо не мали змоги його купити. Арабський жеребець коштував дуже дорого для нас (за тодішніми мірками), адже мій тато працював у газеті набагато менше годин, ніж зазвичай (оскільки, за згодою сім'ї, писав п'єси для російського драматичного театру), і великих грошей у нас не було. Мені саме час було вчитися їздити верхи, але я мала єдину можливість – інколи проситися вирушати на прогулянку із Заметіллю, яка теж чомусь дуже мене любила й завжди охоче каталася.  
Але віднедавна Заметіль дуже сумувала і не виходила з двору. На превеликий жаль, уже понад три місяці мені не дозволяли виїжджати з нею на прогулянки – відколи раптово помер її господар. Вони із Заметіллю завжди жили «душа в душу», тому його дружині, мабуть, важко тепер бачити Заметіль з кимось іншим. Так бідна конячка і проводила цілі дні у своїй (правда, дуже великій) загороді, безмежно сумуючи за своїм любим господарем, що кудись несподівано зник. 
Саме до цього чудового друга повели мене зранку мого десятого дня народження... Моє серце від хвилювання буквально вискакувало з грудей!.. Я просто не могла повірити, що от-от може здійснитися моя найбільша дитяча мрія!.. Пам'ятаю, відтоді, як уперше без сторонньої допомоги зуміла залізти на Заметіль, постійно просила маму і тата купити мені конячку, але вони завжди казали, що зараз поганий для цього час і що вони «обов'язково це зроблять, треба лише трошки почекати».
Заметіль зустріла мене, як завжди, дуже доброзичливо, але за ці три місяці вона ніби чимось змінилася. Дуже сумна, із сповільненими рухами, не виявляла надто сильного прагнення вийти назовні. Я запитала господиню, чому вона така «інша»? Сусідка сказала, що бідна Заметіль, мабуть, сумує за господарем, і їй дуже її шкода. 
— Спробуй, — сказала вона, — якщо зумієш її «оживити» — вона твоя!
Я просто не могла повірити в те, що почула, і подумки присягнулася нізащо на світі не втратити цього шансу! Обережно підійшовши до Заметілі, я лагідно погладила її вологий, бархатистий ніс і почала тихенько з нею розмовляти. Я говорила, яка вона добра і як я її люблю, як чудово нам буде разом і як я про неї піклуватимусь. Звісно, я була ще дитям і щиро вірила, що все, що я кажу, Заметіль зрозуміє. Але навіть тепер, через стільки років, я й далі думаю, що якимсь чином цей чудовий кінь мене й справді розумів... Хай там як, Заметіль лагідно ткнулася мені в шию своїми теплими губами, даючи зрозуміти, що готова «піти зі мною погуляти»... Я якось залізла на неї, від хвилювання не відразу потрапивши ногою в петлю, щосили намагалася заспокоїти своє серце, що рвалося назовні, і ми повільно вирушили з двору, звернувши нашою знайомою стежкою в ліс, де вона, як і я, дуже любила бувати. Від несподіванки мене трясло, і я не могла повірити, що все це відбувалося насправді! Я дуже хотіла сильно себе ущипнути й водночас боялася, що раптом, просто зараз, прокинуся від цього чудового сну і побачу, що це лише красива святкова казка... Але час минав, і нічого не змінювалося. Заметіль — моя люба подруга — зі мною, і зовсім трохи бракувало, щоб вона була по-справжньому моєю!.. 
Мій день народження того року випав на неділю, а оскільки погода була просто чудова, чимало сусідів того ранку прогулювалися вулицею, зупинялися поділитися новинами чи просто дихати свіжим запахом зимового повітря. Я трішки хвилювалася, знаючи, що відразу стану об'єктом загальних оглядин, але, попри хвилювання, дуже хотіла виглядати впевнено і гордо на своїй любій красуні Заметілі... Зібравши свої «розпатлані» емоції в кулак, аби не підвести чудову подружку, я тихенько торкнула її бік ногою, і ми виїхали за ворота... Мама, тато, бабуся і сусідка стояли у дворі й махали нам навздогін, неначе для них, як і для мене, це теж було якоюсь неймовірно важливою подією... Це виглядало по-доброму смішно й кумедно і відразу допомогло мені розслабитися, і ми вже спокійно й упевнено поїхали далі. Сусідська дітвора теж висипала на двір і махала руками, вигукуючи вітання. Загалом, вийшов справжній святковий розгардіяш, який навіть розвеселив сусідів, що прогулювалися на тій самій вулиці... 
І от ми підійшли до лісу, звернули на добре знайому стежку і зникли з очей... Тоді я дала волю емоціям, що волали від радості!.. Я пищала, як невимовно втішене щеня, тисячу разів цілувала Заметіль у шовковистий ніс (їй годі було збагнути таку величезну кількість поцілунків...), голосно співала якісь недоладні пісні, загалом — тріумфувала, як тільки дозволяла мені моя щаслива дитяча душа... 
— Ну будь ласка, моя хороша, покажи їм, що ти знову щаслива... Будь ласка! І ми, як колись, багато-багато разом кататимемось! Скільки захочеш, обіцяю!.. Тільки нехай вони побачать, що з тобою все гаразд... — прохала я Заметіль. 
Я почувалася з нею чудово і дуже сподівалася, що вона відчує хоча б частинку того, що я. Погода була просто неймовірною. Повітря аж «тріщало», таким чистим і холодним було. Білий лісовий покрив блищав та іскрився мільйонами маленьких зірочок, ніби чиясь велика рука щедро розсипала на ньому казкові діаманти. Заметіль жваво бігла витоптаною лижниками стежиною й здавалася цілком задоволеною, на мою превелику радість, і починала дуже швидко оживати. Я буквально «літала» в душі від щастя, уже передчуваючи ту радісну мить, коли мені скажуть, що вона нарешті по-справжньому моя...
Приблизно через півгодини ми повернулися, щоб не хвилювати моїх рідних, які й так постійно за мене переживали. Сусідка все ще була у дворі, мабуть, хотіла на власні очі переконатися, що з нами обома все гаразд. Звісно, відразу у двір вибігли бабуся і мама, а вже потім з'явився тато – він ніс якийсь товстий кольоровий шнурок, який передав сусідці. Я легко зіскочила, підбігла до тата – серце моє калатало від хвилювання – і заховала обличчя на його грудях, бажаючи і боячись почути такі важливі для мене слова... 
— Ну що, люба, вона любить тебе! — тепло усміхаючись, сказала сусідка, пов'язала той самий кольоровий шнурок Заметілі на шию й урочисто підвела її до мене. — Саме з цим «повідцем» ми привели її вперше додому. Бери — вона твоя. І щастя вам обом...
На очах доброї сусідки блистіли сльози, мабуть, навіть добрі спогади ще дуже сильно ранили її серце, що настраждалося за втраченим чоловіком...
— Я вам обіцяю, що дуже її любитиму і добре за нею доглядатиму! — задихаючись від хвилювання, пробелькотала я. — Вона буде щасливою...
Усі задоволено усміхалися, а мені ця сценка раптом нагадала десь уже бачений епізод, але там людині вручали медаль... Я весело розсміялася і, міцно обійнявши свій чудовий «дарунок», присягнулася в душі не розлучатися з ним ніколи.
Раптом я похопилася:
— Ой, а де ж вона житиме?!.. Адже в нас немає такого чудового місця, як у вас… — засмутившись, запитала сусідку я.
— Не хвилюйся, люба, вона може жити в мене, а ти приходитимеш, щоб її чистити, годувати, за нею доглядати і на ній кататися — вона твоя. Уяви собі, що ви «винаймаєте» в мене для неї будинок. Мені він тепер не потрібний, адже я не заводитиму коней. От і користуйтеся на здоров'я. А мені приємно буде, що Заметіль і далі в мене житиме. 
Я вдячно обійняла добру сусідку і повела Заметіль (тепер уже мою!!!) додому. Моє дитяче серце тріумфувало — це найпрекрасніший подарунок на світі! І його справді варто було почекати...
Десь опівдні, трохи прочумавшись після такого приголомшливого подарунка, я почала свої «шпигунські» вилазки на кухню і в їдальню. Точніше — спроби... Однак, попри мою наполегливість, проникнути мені туди, на жаль, не вдавалося. Цього року бабуся, мабуть, залізно вирішила нізащо не показувати мені своїх «витворів» до початку святкування... А я дуже хотіла хоча б краєчком ока побачити, над чим вона так старанно два дні чаклує, не приймаючи нічиєї допомоги й не пускаючи нікого навіть на поріг.
І от нарешті настала довгоочікувана година — приблизно о п'ятій вечора з'явилися перші гості... І я отримала право помилуватися святковим столом... Коли відчинили двері вітальні, я подумала, що потрапила в якийсь казковий, райський сад!.. Бабуся весело усміхалася, а я кинулася їй на шию, мало не ридаючи від вдячності й захоплення, що переповнювали мене...
Кімнату прикрасили зимовими квітами... Величезні чаші яскраво-жовтих хризантем створювали враження безлічі сонечок, від яких у кімнаті було світло і радісно. А святковий стіл – справжній витвір мистецтва!.. Сповнений просто карколомних запахів, вражав розмаїттям страв... Покрита золотистою скоринкою качка з моєю улюбленою грушевою підливкою, в якій «тонули» цілі половинки тушкованих у вершках груш із запахом кориці... Дратувала ніжним запахом грибного соусу курочка, що стікала соком, пашіла начинкою з білих грибів та горіхів і буквально танула в роті... У центрі столу – величезна щука, запечена цілою з соковитими шматочками солодкого червоного перцю в лимонно-брусничному соусі... А від запаху товстих соковитих індичих ніжок, що лопалися від жару під скоринкою журавлинного мусу, мій бідолашний шлунок підстрибнув до самої стелі!.. Гірлянди нарізаних тоненькими шматочками розмаїтих копчених ковбасок, нанизаних, наче шашлик, на тонкі прутики і прикрашених маринованими помідорами й солоними домашніми огірочками, «вбивали» запахами знаменитої литовської «копченини», не поступаючись запаморочливому запахові копченої сьомги, навколо якої веселими купками височіли соковиті солені грузді, политі сметаною... Підсмажені золотисті кругленькі пиріжки попихкували гарячою парою, а довкола них у повітрі витав абсолютно неповторний «капустяний» аромат... Розмаїття майстерних бабусиних «витворів» повністю вразило мою «голодну» уяву, а що вже казати про солодощі, вершиною яких був мій улюблений сирний пиріг зі збитими вишнями, що танув в роті!.. Я захоплено дивилася на бабусю, щиро дякуючи їй за цей казковий, по-справжньому королівський стіл!.. А вона у відповідь лише усміхнулася, задоволена справленим враженням, і відразу почала ще старанніше пригощати моїх гостей, що були шалено вражені цим кулінарним буянням.
Згодом у моєму житті було безліч «великих» ювілейних днів народження, але жоден з них, зокрема й ті, які я святкувала в найбільш вишуканих закордонних ресторанах, не зуміли перевершити мій приголомшливий десятий день народження, який тоді влаштувала для мене моя незвичайна бабуся... 
Але цього вечора сюрпризи тривали далі... Приблизно за півгодини, у самому розпалі «бенкету», повітря в кімнаті раптом звично (для мене) заколивалося і... з'явилася Стелла! Заскочена зненацька, я підстрибнула, мало не перевернувши своєї тарілки, і швиденько поозиралася на всі боки — чи не бачить її хтось іще. Але гості із здоровим апетитом захоплено поглинали бабусині витвори кулінарного мистецтва, не звертаючи жодної уваги на диво-людину, що раптом з'явилася поряд із ними... 
— Сюрприз!!! — весело заплескала в долоні мала. — З твоїм великим деньнародженням тебе!.. — і в кімнаті просто із стелі посипалися тисячі найхимерніших квітів і метеликів, перетворюючи її на казкову «печеру Алладіна»... 
— Як ти сюди потрапила?!!!.. Ти ж казала, що тобі не можна сюди приходити?!.. — забувши навіть подякувати малій за подаровану красу, очманіло запитала я.
— А я й не знала!.. — вигукнула Стелла. — Просто думала вчора про тих померлих, яким ти допомагала, і запитала бабусю, як вони змогли прийти назад. З’ясувалося — можна, але треба знати, як це робити! От я й прийшла. Хіба ти не тішишся?..
— Ой, ну звісно, тішуся! — відразу запевнила я, а сама панічно намагалася придумати, як одночасно спілкуватися з нею і з рештою гостей, не видаючи ні її, ні себе. Але несподівано стався ще більший сюрприз, який цілком вибив мене з колії, що й так уже досить ускладнилася...
— Ой, скільки квіто-о-цок!... А як класи-и-во, ма-мо-цки!!!... —шепелявлячи, пропищав трирічний малий, що захоплено крутився «дзиґою» на маминих колінах. — І метелики!... Які метелики великі-і!  
Я остовпіло втупилася в нього, і деякий час так і сиділа, не в змозі промовити ні слова. А маля, наче нічого не сталося, щасливо лепетало далі й виривалося з маминих рук, що міцно його тримали, – хотіло «помацати» красоти, що раптом звідкись несподівано звалилися, та ще й такі яскраві і різнокольорові.... Стелла, зрозумівши, що хтось ще її побачив, зраділа й почала йому показувати різні смішні казкові картинки, чим остаточно зачарувала малюка, і той із щасливим вереском стрибав на маминих колінах від шаленого захоплення, що виливалося «через край»...
— Дівцинко, дівцинко, а хто ти, дівцинко?!. Ой, ма-мо-цки, який великий ведме-е-дик!!! І зовсім лозевенький! Мамо, мамо, а мозна я візьму його додому?.. Ой, а птаськи які блиску-у-ці!.. І клильця золоті!.. 
Його широко розплющені блакитні очі захоплено ловили кожну нову появу «яскравого і незвичайного», а щасливе личко радісно сяяло — малюк сприймав усе, що відбувалося, по-дитячому природно, неначе саме так і мало бути... 
Ситуація цілковито виходила з-під контролю, але я нічого навколо не помічала, думаючи тієї миті лише про одне — хлопчик видів!!! Бачив так само, як бачила я!.. Значить, усе-таки правда, що десь іще існують такі люди... А отже — я була зовсім нормальною і зовсім не самотньою, як спершу думала! То це й справді Дар?.. Мабуть, я дуже приголомшено й пильно його роздивлялася, оскільки розгублена мама дуже почервоніла й «заспокоювала» синочка, щоб ніхто не встиг почути, про що він говорить... і почала мене переконувати, що «це він просто все вигадує і що лікар каже (!!!), що в нього дуже бурхлива фантазія... і не треба звертати на нього увагу!..». Вона дуже нервувала, і я бачила, що їй хотілося просто зараз звідси піти, щоб уникнути можливих запитань...
— Будь ласка, тільки не хвилюйтеся! — благально, тихо промовила я. — Ваш син не вигадує — він видить! Так само, як і я. Ви повинні йому допомогти! Будь ласка, не ведіть його більше до лікаря, хлопчик у вас особливий! А лікарі все це вб'ють! Поговоріть із моєю бабусею — вона вам багато пояснить... Але не ведіть його до лікаря, будь ласка!.. — я не могла зупинитися, оскільки моє серце боліло за цього маленького обдарованого хлопчика, і мені шалено хотілося, за будь-яку ціну, «зберегти» його!.. 
— От погляньте, зараз я йому щось покажу, і він побачить, а ви ні, тому що в нього є дар, а у вас немає, — і я швиденько відтворила Стеллиного червоного дракончика.
— О-о-й, сцо-о це?!.. — захоплено заплескав у долоньки хлопчик. — Це длаконцик, так? Як у касці — длаконцик?.. Ой, який він целвоний!.. Мамоцко, дивися — длаконцик!
— У мене дар теж був, Світлано... — тихо прошепотіла сусідка. — Але я не допущу, щоб мій син так само через це страждав. Я вже вистраждала за обох... У нього має бути інше життя!..
Я аж підскочила від несподіванки!.. Отже, вона виділа?! І знала?!.. — тут мене просто прорвало від обурення...
— А ви не думали, що він, можливо, має право сам вибирати? Адже це його життя! І якщо ви не змогли з цим упоратися, це не означає, що не зможе і він! Ви не маєте права забирати в нього його дар ще до того, як він зрозуміє, що він у нього є!.. Це як убивство — ви хочете вбити його частину, про яку він навіть ще не чув!.. — обурено шипіла я на неї, а всередині в мені все просто «стояло дибки» через таку страшенну несправедливість!
Я хотіла будь-що переконати цю вперту жінку дати спокій своєму чудовому малюкові! Але я чітко бачила з її сумного, але дуже впевненого погляду, що навряд чи цієї миті мені вдасться її переконати в будь-чому, і вирішила припинити на сьогодні свої спроби, а пізніше поговорити з бабусею і, можливо, удвох щось придумати... Я тільки сумно подивилася на жінку і ще раз попросила:
— Будь ласка, не ведіть його до лікаря, ви ж знаєте, що він не хворий!..
Вона натягнуто усміхнулася у відповідь і, швиденько забравши з собою малюка, вийшла на ґанок, мабуть, подихати свіжим повітрям, якого (я була в цьому впевнена) їй у цю мить дуже бракувало... 
Я дуже добре знала цю сусідку. Досить приємна жінка, але, що мене вразило колись понад усе, – одна з тих, що намагалися цілковито «ізолювати» від мене своїх дітей і травили мене після злощасного випадку із «запаленням вогню»!.. (Хоча її старший син, треба віддати йому належне, ніколи мене не зрадив і, попри заборони, досі дружив зі мною). Вона, хто, як тепер з’ясувалося, краще, ніж інші, знала, що я цілком нормальна й зовсім не небезпечна дівчинка! І що я так само, як і колись вона, просто шукала правильний вихід з того «незрозумілого і невідомого», у яке так неждано-негадано шпурнула мене доля... 
Поза всяким сумнівом, страх має бути дуже сильним чинником у нашому житті, якщо людина може так легко зрадити і так просто відвернутися від того, хто дуже потребує допомоги й кому вона легко могла б допомогти, якби не той страх, що так глибоко і надійно в ній оселився... 
Звісно, можна сказати, що я не знаю, що з нею колись відбувалося і що змусила її пережити зла й безжалісна доля... Але якби я дізналася, що хтось на самому початку життя має той дар, який змусив мене стільки страждати, я зробила б усе, що в моїх силах, аби хоч якось допомогти цій іншій обдарованій людині чи скерувати її на правильний шлях, щоб вона не блукала так само сліпо у темряві й так само сильно страждала... А вона, замість допомогти, навпаки — намагалася мене «покарати», як карали інші, але вони хоча б не знали, що це було, і намагалися чесно захистити своїх дітей від того, чого не могли пояснити або зрозуміти.
І от вона, наче нічого не сталося, прийшла сьогодні до нас у гості зі своїм маленьким синочком, який виявився таким самим «обдарованим», як я, і якого вона шалено боялася комусь показати, щоб, боронь Боже, хтось не побачив, що її любе маля є таким самим «прокляттям», яким, як вона стверджувала «на показ», була я... Тепер я розуміла, що вона не надто хотіла приходити до нас, але відмовити теж не випадало, оскільки її старшого сина — Альгіса — запросили на мій день народження, і в неї не було жодної серйозної причини не пускати його, це було б уже занадто невиховано й «не по-сусідськи». Оскільки вони жили через три вулиці від нас, і Альгісові довелося б самому повертатися увечері додому, ми, розуміючи, що мати хвилюватиметься, вирішили запросити її разом з маленьким синочком провести вечір за нашим святковим столом. А вона, «бідна», як я тепер збагнула, тільки мучилася тут, чекаючи можливості якнайшвидше нас покинути, і по змозі, без пригод якомога швидше повернутися додому...
— З тобою все гаразд, люба? — прозвучав поруч лагідний мамин голос. 
Я відразу якомога впевненіше їй усміхнулася і сказала, що так, зі мною все гаразд. А в самої від усього, що відбувалося, голова ішла обертом і душа «тікала в п'яти», адже я бачила, що хлопці потрохи обертаються на мене і, хоч-не-хоч, мусила швидко опанувати себе й «встановити» «залізний контроль» над емоціями, що розбушувалися... Я цілковито «вибилася» зі звичного стану і, на превеликий сором, зовсім забула про Стеллу... Але мала відразу нагадала про себе.
— Ти казала, що в тебе немає друзів, а їх от скільки!.. — здивовано і навіть трохи якось засмучено запитала Стелла. 
— Це не ті друзі, які справжні. Це просто хлопці, з якими я поруч живу чи з ким разом вчуся. Вони не такі, як ти. А от ти — справжня. 
Стелла відразу засяяла... А я, «відсторонено» їй усміхаючись, гарячково намагалася знайти якийсь вихід з цієї делікатної ситуації, і вже починала нервувати, оскільки нізащо не хотіла ображати свою найкращу подругу, але напевно знала, що от-от мою «дивну» поведінку обов'язково почнуть помічати... І знову почнуться безглузді запитання, на які в мене сьогодні не було ані найменшого бажання відповідати.
— Ой, яка тут смакота!!! — захоплено роздивляючись святковий стіл, заторохтіла Стелла. — Як шкода, що я вже не можу скуштувати!.. А що тобі сьогодні подарували? Можна побачити?.. — як завжди, з неї градом сипалися запитання.
— Мені подарували мою улюблену конячку!.. І ще багато всього, я навіть ще не дивилася. Але я обов'язково тобі все покажу!
Стелла просто іскрилася від щастя бути разом зі мною тут, на Землі, а я дедалі більше розгублювалася, не знаходячи виходу з цієї делікатної ситуації. 
— Як усе красиво!.. І, напевно, дуже смачно!.. — яка ти щаслива — їсти таке!
— Ну, я теж не маю такого щодня, — засміялася я.
Бабуся лукаво за мною спостерігала, мабуть, від душі забавляючись з виниклої ситуації, але наразі не мала наміру допомагати мені, як завжди, спершу чекаючи, до чого вдамся я сама. Але мені – напевно, від надто бурхливих сьогоднішніх емоцій, як на те, нічого не спадало на думку... І я вже серйозно починала панікувати.
— Ой, а от і твоя бабуся! Можна, я запрошу сюди свою? — радісно запропонувала Стелла. 
— Ні!!! — відразу подумки мало не закричала я, але ображати малу не можна було, і я, зобразивши такий щасливий вигляд, який зуміла, радісно сказала: — Ну звісно — запрошуй!
І у дверях з'явилася та сама, тепер уже добре мені знайома, дивовижна старенька... 
— Здрастуйте, любі, я йшла до Ганни Федорівни, а потрапила просто на бенкет. Пробачте за втручання... 
— Та що ви, заходьте, будь ласка! Місця вистачить усім! — лагідно запропонував тато і дуже уважно втупився просто в мене... 
Хоча на мого «гостя» чи «шкільного товариша» Стеллина бабуся зовсім не виглядала, але тато – мабуть, відчувши в ній щось незвичайне, відразу «звалив» це «незвичайне» на мене, оскільки за все «дивне», що відбувалося в нашому домі, зазвичай відповідала я...
Від збентеження, що я не можу йому зараз нічого пояснити, у мене почервоніли навіть вуха... Я знала – коли всі гості підуть, обов'язково відразу розповім йому все, але наразі дуже не хотіла зустрічатися з татом очима, оскільки не звикла щось від нього приховувати, тому почувалася «не в своїй тарілці»... 
— Що з тобою знову, люба? — тихо запитала мама. — Ти десь витаєш... Може, дуже втомилася? Хочеш полежати? 
Мама по-справжньому турбувалася, і мені було соромно говорити їй неправду. А оскільки правду, на жаль, сказати я не могла (щоб знову не лякати маму), то відразу спробувала запевнити її, що в мене все справді-справді дуже чудово. А сама гарячково думала, що все-таки зробити...
— А чому ти так нервуєш? — несподівано запитала Стелла. — Тому, що я прийшла?
— Ну що ти! — вигукнула я, але, побачивши її пильний погляд, вирішила, що нечесно обманювати бойового товариша. 
— Гаразд, ти вгадала. Просто коли я розмовляю з тобою, для всіх решта – наче «заморожена», і це виглядає дуже дивно. Особливо це лякає маму... От я й не знаю, як вийти з цієї ситуації, щоб усім було добре...
— А чому ж ти мені не сказала?!.. — дуже здивувалася Стелла. — Адже я хотіла тебе розвеселити, а не засмутити! Я зараз піду.
— Але ти мене й справді втішила! — щиро заперечила я. — Це тільки через них...
— А ти скоро знову прийдеш? Я скучила... Так нецікаво самій гуляти... Добре бабусі — вона жива і може ходити куди хоче, навіть до вас...
Мені стало шалено шкода цю чудову, добру дівчинку... 
— А ти приходь коли захочеш, тільки коли я буду сама, тоді нам ніхто не заважатиме, — щиро запропонувала я. — А до тебе я скоро прийду, щойно свята минуть. Тільки почекай.
Стелла радісно усміхнулася і, знову «прикрасивши» кімнату божевільними квітами і метеликами, зникла... А мені без неї відразу стало порожньо, неначе вона забрала з собою частинку радості, якою був наповнений цей чудовий вечір... Я поглянула на бабусю, шукаючи підтримки, але вона про щось дуже захоплено розмовляла зі своєю гостею і на мене жодної уваги не звертала. Усе начебто повернулося на свої місця і знову все добре, але я не переставала думати про Стеллу, про те, яка вона самотня і яка несправедлива чомусь інколи наша Доля... Пообіцявши собі якнайшвидше повернутися до своєї вірної подружки, я знову повністю «повернулася» до своїх «живих» друзів, і лише тато, що дуже уважно цілий вечір за мною спостерігав, дивився на мене здивованими очима, наче прагнув зрозуміти, де і що таке серйозне він зі мною так образливо колись проґавив...
Коли гості почали розходитися, хлопчик, що «видів», раптом заплакав... Я запитала його, що сталося, він надув губки і ображено сказав:  
— А де дівцинка?.. І ведмедик? І метеликів нема...
Його мама натягнуто усміхнулася у відповідь, швиденько забрала другого сина, що не хотів з нами прощатися, і пішла додому...
Я була дуже засмучена і дуже щаслива одночасно!.. Уперше зустріла іншого малюка, в якого був схожий дар... І пообіцяла собі не заспокоїтися, доки не вдасться переконати цю «несправедливу» і нещасну маму, яким насправді величезним дивом був її малюк... У нього, як і в кожного з нас, мало бути право вільного вибору, і його мама не мала права позбавляти його цього... У всякому разі, доки він сам не почне щось розуміти.
Я підняла очі й побачила тата, який стояв, спершись на одвірок, і весь цей час із великою цікавістю спостерігав за мною. Тато підійшов і, лагідно обійнявши мене за плечі, тихенько промовив:
— Нумо, ходімо, розповіси мені, за що це ти тут так гаряче воювала...
І тоді мені стало дуже легко і спокійно на душі. Нарешті він про все-все дізнається, і мені вже ніколи не доведеться нічого від нього приховувати! Він був моїм найкращим другом, який, на жаль, не знав навіть половини правди про те, у чому насправді полягало моє життя... Це було нечесно і несправедливо... І я тільки тепер зрозуміла, наскільки дивно було весь цей час приховувати від тата моє «друге» життя тільки тому, що мамі здавалося — тато не зрозуміє... Я мала дати йому такий шанс ще раніше, і тепер дуже тішилася, що можу це зробити хоча б зараз...
Зручно вмостившись на його улюбленому дивані, ми говорили дуже довго... І як сильно мене втішило й здивувало те, що, в міру того, як я розповідала йому про свої неймовірні пригоди, батькове обличчя дедалі яснішало!.. Я зрозуміла, що вся моя «неймовірна» історія його не лише не лякає, а навпаки, чомусь робить дуже щасливим...
— Я завжди знав, що ти в мене будеш особливою, Світла... — коли я закінчила, дуже серйозно сказав тато. — Я пишаюся тобою. Чи можу чимось тобі допомогти? 
Я була настільки приголомшена тим, що сталося, що зовсім раптово розревілася ридма... Тато гойдав мене на своїх руках, як маленьку дитину, тихенько щось нашіптував, а я від щастя, що він мене зрозумів, нічого не чула, лише усвідомлювала, що всі мої ненависні «таємниці» позаду, і тепер уже точно все буде добре...
Я написала про цей день народження тому, що він залишив у моїй душі глибокий слід чогось дуже важливого і дуже доброго, без чого моя розповідь про себе напевно виявилася б неповною...
Наступного дня все знову здавалося звичайним і буденним, наче й не було вчора того неймовірно щасливого дня народження...
Звичні шкільні й домашні турботи майже цілком забирали відпущений добою час, а той, що залишався, як завжди, був моїм найулюбленішим часом, і я намагалася використовувати його дуже «економно», щоб якнайбільше корисного дізнатися і якомога більше «незвичайного» в собі й у всьому довколишньому відшукати...
До «обдарованого» сусідського хлопчика мене, звичайно, не підпускали, пояснюючи тим, що малюк застудився, але, як я трохи пізніше дізналася від його старшого брата, хлопчик почувався чудово і «хворів», мабуть, лише для мене...
Було дуже шкода, що його мати, яка, напевно, пройшла свого часу досить «тернисту» дорогу того самого «незвичайного», категорично не бажала прийняти від мене жодної допомоги й прагнула всіляко відгородити від мене свого милого, талановитого синочка. Але це – лише один із безлічі тих гірких і образливих моментів мого життя, коли ніхто не потребував допомоги, яку я пропонувала, і таких «моментів» я тепер уже намагалася якомога ретельніше уникати... Людям неможливо щось довести, якщо вони не хотіли цього приймати. А доводити свою правду «з вогнем і мечем» я ніколи не вважала за правильне, тому воліла пустити все на самоплив, доки людина прийде до мене сама і попросить їй допомогти. 
Від шкільних подруг я знову трохи віддалилася, оскільки віднедавна в них розмови майже завжди були про одне й те саме — які хлопчиська їм подобаються найбільше і як можна того чи іншого «привабити»... Відверто кажучи, я не могла збагнути, чим саме це так сильно їх тоді зацікавлювало, що вони могли безжалісно витрачати на це такий дорогий нам усім вільний час, і крім того, перебували в шаленому захопленні від усього, що розповіли одна одній або почули. Мабуть, до цієї складної епопеї «хлопчиська-дівчата» я наразі чомусь зовсім не була готова, за що й отримала від своїх подружок злобне прізвисько — «гордячка»... Хоча, думаю, що саме гордячкою я аж ніяк не була... Просто дівчат дратувало, що я відмовлялася від «заходів», які вони пропонували – тільки тому, що мене чесно це наразі не цікавило, а щоб витрачати свій вільний час марно, я не бачила жодної вагомої причини. Але, звісно, моїм шкільним товаришам така поведінка не подобалася, оскільки виокремлювала мене із загального натовпу і робила іншою, не такою, як решта, що, на їхню думку, було по шкільному «неприродно»... 
Ось так минали мої зимові дні – на тлі того, що мене знову наполовину «відкинули» шкільні друзі й подруги, але це мене вже зовсім не засмучувало. Похвилювавшись через наші «взаємини» кілька років, я побачила, що, зрештою, в цьому немає жодного сенсу, оскільки кожен живе так, як вважає за потрібне. Ну а що з нас вийде пізніше — приватна проблема кожного. І ніхто не міг мене змусити витрачати свій цінний час на порожні розмови, коли я воліла проводити його, читаючи цікаві книги, гуляючи «поверхами» чи навіть катаючись зимовими стежинами на Заметілі...
Тато, після моєї чесної розповіді про мої «пригоди», чомусь раптово (на мою величезну радість!!!) перестав вважати мене «малим дитям» і несподівано відкрив мені доступ до всіх своїх раніше недозволених книг, що ще більше прихилило мене до «самотності вдома». Поєднуючи таке життя з бабусиними пирогами, я відчувала себе цілком щасливою й аж ніяк не самотньою...
Але, як траплялося й раніше, довго спокійно сидіти за своїм улюбленим читанням мені було «протипоказано», оскільки майже завжди конечно мало статися щось «неординарне»... От і того вечора, коли я спокійно читала нову книжку і з насолодою хрумтіла щойно спеченими вишневими пиріжками, несподівано з'явилася збуджено-скуйовджена Стелла і безапеляційним голосом заявила: 
— Як добре, що я тебе знайшла — ти повинна зараз же піти зі мною!.. 
— А що сталося?.. Куди піти? — здивувавшись через такий незвичайний поспіх, запитала я. 
— До Марії, там Дін загинув... Ну, гайда!!! — нетерпляче крикнула подруга.
Я відразу пригадала маленьку, чорнооку Марію, в якої був один-єдиний друг — її вірний Дін...
— Уже йду! — сполошилася я і швидко пішла за Стеллою на «поверхи»...
34. Смуток
Нас знову зустрів той похмурий, зловісний пейзаж, на який я вже майже не звертала уваги, оскільки він, як і все решта, після стількох ходінь у Нижній Астрал став для нас майже звичним, якщо до такого загалом можна звикнути...
Ми швидко роздивилися навколо, й одразу побачили Марію... 
Мала, згорбившись, сиділа просто на землі, зовсім поникла, нічого не бачачи й не чуючи, тільки лагідно гладила замерзлою долонькою волохате, нерухоме тіло друга, що «пішов», ніби намагалася розбудити його цим... Суворі й гіркі, зовсім не дитячі сльози потоками лилися з її сумних, згаслих очей і, спалахуючи блискучими іскорками, зникали в сухій траві, зрошуючи її на мить чистим, живим дощем... Здавалося, цей і так досить жорстокий світ став для Марії ще більш холодним і чужим... Вона тепер зовсім сама, дивовижно беззахисна у своєму глибокому смутку, і вже нема кому її втішити, приголубити чи хоча б по-дружньому захистити... А поряд з нею величезним, нерухомим горбом лежав її найкращий друг, її вірний Дін... Вона притискалася до його м'якої волохатої спини, підсвідомо відмовляючись визнавати його смерть. І вперто не хотіла його покидати, наче знаючи, що навіть зараз, після смерті, він так само вірно її любив і щиро оберігав... Їй дуже бракувало його тепла, його сильної «волохатої» підтримки, і того звичного, надійного, «їхнього маленького світу», в якому мешкали тільки вони вдвох... Але Дін мовчав і вперто не хотів прокидатися... Навколо нього шастали якісь маленькі зубасті істоти, що намагалися схопити хоча б маленький шматок його волохатої «плоті»... Спершу Марія пробувала відганяти їх палицею, але побачивши, що нападники не звертали на неї жодної уваги, махнула на все рукою... Тут, як і на «твердій» Землі, існував «закон сильного», але коли цей сильний гинув — ті, хто не міг дістати його живим, тепер радо прагнули надолужити згаяне, «скуштувавши» його енергетичного тіла хоча б мертвим...  
Від цього сумного видовища в мене різко защеміло серце й по-зрадницьки защипало в очах... Я раптом шалено пожаліла цю чудову хоробру дівчинку... І не могла уявити, як зможе вона, бідолашна, зовсім самотня в цьому страшному зловісному світі, захистити себе?! 
Стеллині очі теж раптово волого заблищали — мабуть, її навідали схожі думки.
— Пробач, Маріє, а як загинув твій Дін? — нарешті я наважилася запитати. 
Дівчинка підвела своє заплакане личко, по-моєму, навіть не розуміючи, про що її запитують. Вона була дуже далеко... Можливо, там, де її вірний друг ще жив, де вона не почувалася такою самотньою, де все було зрозуміло і добре... І мала не хотіла повертатися. Сьогоднішній світ був злим і небезпечним, а вона вже не мала на кого спертися і не було кому її захищати... Нарешті, глибоко зітхнувши й героїчно зібравши в кулачок свої емоції, Марія розповіла нам сумну історію Дінової смерті...
— Я була з мамою, а мій добрий Дін, як завжди, охороняв нас... І раптом звідкись з'явився страшний чоловік. Він був дуже поганим. Від нього хотілося бігти світ за очі, тільки я не могла зрозуміти — чому... Він був таким, як ми, навіть красивим, але дуже неприємним. Від нього віяло жахіттями і смертю. І він постійно реготав. А від цього реготу в нас із мамою кров холонула... Він хотів забрати з собою маму, казав, що вона йому служитиме... Мама виривалася, але він, звісно, був значно сильнішим... І тоді Дін спробував нас захистити – раніше йому це завжди вдавалося. Але чоловік був, напевно, якимсь особливим... Він шпурнув у Діна дивне помаранчеве «полум'я», яке неможливо було загасити... А коли Дін, ще палаючи, спробував нас захистити — чоловік його вбив блакитною блискавкою, яка раптом «спалахнула» з його руки. Ось так загинув мій Дін... І тепер я сама.
— А де твоя мама? — запитала Стелла. 
— Мама тут, — мала зніяковіла.— Просто вона дуже часто злиться... І тепер у нас немає захисту. Тепер ми зовсім самі...
Ми із Стеллою перезирнулися... Відчували, що обох одночасно відвідала та сама думка — Світило!.. Він був сильним і добрим. Залишалося сподіватися, що він захоче допомогти цій нещасній самотній дівчинці і стати її справжнім захисником хоча б доти, коли вона повернеться у свій «хороший і добрий» світ...
— А де тепер цей страшний чоловік? Ти знаєш, куди він пішов? — нетерпляче запитала я. — І чому він таки не взяв із собою твою маму?
— Не знаю, напевно, він повернеться. Я не знаю, куди він пішов і хто він такий. Але він дуже, дуже злий... Чому він такий злий, дівчатка?
— Ну, це ми дізнаємося, обіцяю. А тепер — чи хотіла б ти побачити доброго чоловіка? Він теж тут, але, на відміну від того «страшного», справді дуже добрий. Він може бути твоїм другом, доки ти тут, якщо, звісно, ти цього захочеш. Друзі звуть його Світилом.
— О, таке красиве ім'я! І добре... 
Марія поступово оживала, і коли ми запропонували їй познайомитися з новим другом, вона, хоч і не дуже впевнено, погодилася. Перед нами з'явилася вже знайома нам печера, а з неї лилося золотисте і тепле сонячне світло. 
— Ой, дивіться!.. Це ж сонечко?!.. Воно як справжнє!.. А як воно потрапило сюди? — приголомшено втупилася в таку незвичайну для цього страшного місця красу мала.
— Воно і є справжнє, — усміхнулася Стелла. — Тільки його створили ми. Іди, подивися!
Марія боязко прошмигнула в печеру, і відразу, як ми й сподівалися, пролунав захоплений вереск...
Вона вискочила назовні зовсім очманіла і від здивування не могла зв'язати двох слів, хоча з її розплющених від цілковитого захоплення очей було видно – розповісти мала про що... Стелла лагідно обійняла дівчинку за плечі й повернула її в печеру... яка, на наш превеликий подив, була порожньою...
— Ну і де мій новий друг? — засмучено запитала Марія. — Хіба ви не сподівалися його тут знайти?
Стелла не могла збагнути, що ж могло трапитися, що змусило Світило покинути свою «сонячну» оселю?.. 
— Може, щось сталося? — поставила я зовсім безглузде запитання.
— Ну звісно — сталося! Інакше він би ніколи звідси не пішов.
— А може, тут теж був той злий чоловік? — перелякано запитала Марія. 
Якщо чесно, у мене теж промайнула така думка, але висловити її я не встигла, оскільки з'явився Світило, ведучи за собою трьох малят... Діти, чимось смертельно налякані, тряслися, як осінні листочки і притискалися до Світила, боячись відійти від нього бодай на крок. Але дитяча цікавість невдовзі пересилила страх, і дітлахи, визираючи з-за широкої спини свого захисника, здивовано роздивлялися нашу незвичайну трійку... Щодо нас, то ми навіть забули привітатися і втупилися в малят, мабуть, із ще сильнішим зацікавленням, намагаючись зрозуміти, як вони потрапили в «нижній астрал» і що тут відбулося... 
— Здрастуйте, любі... Вам не треба було сюди приходити. Тут коїться щось недобре... — лагідно привітався Світило.
— Ну, навряд чи тут загалом можна чекати хорошого... — сумно усміхнувшись, прокоментувала Стелла. — А як сталося, що ти пішов?!. Адже за цей час міг з'явитися будь-хто «поганий» і захопити все це... 
— Що ж, тоді ти все знову «згорнула» б... — просто відповів Світило.
Тоді ми обоє здивовано втупилися в нього — це було найбільш відповідне слово, щоб назвати цей процес. Але звідки його знав Світило?!. Адже він нічого в цьому не розумів!.. Чи розумів, але нічого не казав?..
— За цей час чимало води спливло, любі... — ніби відповідаючи на наші думки, спокійно промовив він. — Я намагаюся тут вижити, і з вашою допомогою починаю дещо розуміти. А що когось приводжу, то не можу я сам насолоджуватися такою красою, коли за стіною ці малята тремтять від моторошного жаху... Не для мене це, якщо я не можу допомогти...
Я подивилася на Стеллу — вона виглядала дуже гордою і, звісно, мала рацію. Недаремно вона створювала для нього цей дивовижний світ — Світило справді був його вартий. Але він сам, як велике дитя, аж ніяк цього не розумів. Просто його серце було дуже великим і добрим, і не бажало приймати допомоги, якщо не могло ділитися нею з кимось іншим...
— А як вони тут опинилися? — показуючи на переляканих малят, запитала Стелла.
— О, про це довго розповідати. Я їх час до часу відвідував, вони з верхнього «поверху» приходили до батька з матір'ю... Іноді забирав до себе, аби вберегти від біди. Вони ж малі, не розуміли, як це небезпечно. Мама з татом були тут, от їм і здавалося, що все добре... А я постійно боявся, що побачать небезпеку вже запізно... От щойно сталося це «пізно»...
— А що накоїли їхні батьки, що потрапили сюди? І чому вони всі «пішли» одночасно? Вони загинули? — не переставала говорити жаліслива Стелла.
— Аби врятувати своїх малят, їхнім батькам довелося вбити інших людей... Саме за це і розплачувалися тут посмертно. Як і всі ми... Але тепер їх уже й тут немає... Їх уже ніде немає... — дуже сумно прошепотів Світило.
— Як — немає ніде? А що сталося? Вони що — і тут зуміли загинути?! Як це сталося?.. — здивувалася Стелла.
Світило кивнув.
— Їх убив чоловік, якщо «це» можна назвати людиною... Він чудовисько... Я намагаюся знайти його... аби знищити.
Ми відразу дружно втупилися в Марію. Знову це був якийсь страшний чоловік, і знову він убивав... Мабуть, це той самий, хто вбив її Діна.
— Ось дівчинка Марія, вона втратила свій єдиний захист, свого друга, якого теж убив «чоловік». Думаю, той самий. Як нам його знайти? Ти знаєш?
— Він сам прийде... — тихо відповів Світило і показав на малят, що притискалися до нього. — Він прийде по них... Він їх випадково відпустив, я йому перешкодив.
У нас із Стеллою поповзли по спинах великі-превеликі, колючі мурашки... 
Це звучало зловісно... А ми ще не були досить дорослими, щоб когось так просто знищувати, і навіть не знали — чи зможемо... У книгах усе дуже просто — хороші герої перемагають чудовиськ... А от у реальності набагато складніше. І навіть якщо ти впевнений, що це — зло, щоб перемагати його, потрібна дуже велика сміливість... Ми знали, як чинити добро, що теж не всі вміють... А от як забирати чиєсь життя, навіть найбільш погане, ні Стеллі, ні мені наразі не довелося навчитися... І не спробувавши цього, ми не могли бути цілком упевнені, що наша «сміливість» у найпотрібнішу мить нас не підведе.
Я навіть не помітила, що весь цей час Світило дуже серйозно за нами спостерігає. І звісно, наші розгублені личка розповідали йому про всі «вагання» і «страхи» краще, ніж будь-яка, навіть найдовша, сповідь... 
— Ви маєте рацію, любі — не бояться вбити лише дурні... або недолюдки... А нормальна людина до цього ніколи не звикне... особливо, якщо ніколи не пробувала. Але вам не доведеться пробувати. Я не допущу... Бо якщо ви, навіть праведно когось захищаючи, будете мстити, воно спалить ваші душі... І вже ніколи не будете такими, як раніше... Повірте мені. 
Раптом просто за стіною пролунав моторошний регіт, від якого холонула душа... Малята верескнули і разом бухнули на підлогу. Стелла гарячково намагалася закрити печеру своїм захистом, але, мабуть, через сильне хвилювання їй нічого не вдавалося... Марія не стояла, не ворухнувшись, біла, як смерть, і було видно, що до неї повертався стан пережитого недавно шоку. 
— Це він... — нажахано прошепотіла дівчинка. — Це він убив Діна... І він уб'є нас усіх...  
— Ну це ми ще побачимо, — підкреслено упевнено промовив Світило. — Не на таких натрапляли! Тримайся, дівчинко Маріє.
Регіт тривав. І я раптом дуже чітко зрозуміла, що так не могла сміятися людина! Навіть найбільш «нижньоастральна»... Щось у цьому було неправильно, щось не збігалося... Це більше скидалося на фарс. На якийсь фальшивий спектакль із дуже страшним, смертельним фіналом... І тоді мене нарешті «осяяло» — він не був тією людиною, якою виглядав!!! Це лише людська подоба, а нутро – страшне, чуже... І будь що буде — я вирішила спробувати з ним боротися. Але якби знала результат — напевно, не пробувала б ніколи...
Малята з Марією сховалися в глибокій ніші, якої не сягало сонячне світло. Ми із Стеллою стояли всередині, намагаючись якось втримати захист, що весь час чомусь рвався. А Світило, прагнучи зберегти залізний спокій, зустрічав це незнайоме чудовисько біля входу в печеру і, як я зрозуміла, не мав наміру пропускати його туди. Раптом у мене сильно защеміло серце, ніби в передчутті якоїсь великої біди...
Спалахнуло яскраве синє полум'я — усі ми дружно ойкнули... Те, що хвилину тому було Світилом, за коротку мить перетворилося на «ніщо», навіть не почавши чинити опір... Спалахнувши прозорим блакитним димком, він пішов у далеку вічність, не залишивши на цьому світі навіть сліду... 
Ми навіть не встигли злякатися, як відразу в проході з'явився страшний чоловік. Він був дуже високим і на диво... красивим. Але цю красу псував мерзенний вияв жорстокості і смерті на його витонченому обличчі, а ще в ньому було якесь страхітливе «виродження», якщо таке можна якось визначити... І тут я раптом пригадала слова Марії про її «ужастика» Діна. Вона цілком мала рацію — краса може бути на диво страшною... а от добре «страшне» можна глибоко і сильно полюбити...
Страшний чоловік знову дико зареготав...
Його регіт болючою луною звучав у моєму мозку, впиваючись у нього тисячами якнайтонших голок, а моє оніміле тіло слабнуло, поступово майже «дерев'яніючи», ніби під сильним чужорідним впливом... Звук божевільного реготу феєрверком розсипався на мільйони незнайомих відтінків і гострими осколками повертався у мозок. І тоді я нарешті зрозуміла — це й справді було щось, схоже на дуже потужний «гіпноз», що своїм незвичайним звучанням постійно нарощувало страх, змушуючи нас панічно боятися цієї людини.
— Ну і що — ви ще довго будете реготати?! Чи боїтеся говорити? Бо нам набридло вас слухати, це дурощі! — несподівано для самої себе, грубо закричала я.  
Я не розуміла, що на мене найшло і звідки в мене раптом стільки сміливості?! Адже від страху вже крутилася голова, а ноги підкошувалися, ніби я от-от зімлію, просто на підлозі цієї печери... Але недарма кажуть, що інколи від страху люди спроможні на подвиги... От і я, напевно, вже настільки «безмежно» боялася, що якимсь чином зуміла забути про той страх... На щастя, страшний чоловік нічого не помітив — мабуть, його дезорієнтував той факт, що я посміла з ним так нахабно заговорити. А я продовжувала, відчуваючи, що треба будь що якомога швидше розірвати цю «змову»...
— Ну як, трохи поговоримо, чи ви можете лише реготати? Говорити вас навчили?.. 
Я, як могла, зумисно його злила, намагаючись вибити з колії, але водночас шалено боялася, що він нам таки покаже, що вміє не лише говорити... Швидко глянувши на Стеллу, я спробувала передати їй картинку зеленого променя, що завжди рятував нас (цей «зелений промінь» означав просто дуже щільний, сконцентрований енергетичний потік, що витікав від зеленого кристалу, який колись подарували мені мої далекі «зоряні друзі» й енергія якого, мабуть, значно відрізнялася якістю від «земної», тому воно майже завжди безвідмовно спрацьовувало). Подруга кивнула, і доки страшний чоловік не встиг схаменутися, ми дружно вдарили його просто в серце... якщо воно, звичайно, там загалом було... Істота заревіла (я вже зрозуміла, що це не людина) й почала корчитися, ніби «зривала» з себе чуже «земне» тіло, що так їй заважало... Ми вдарили ще. І раптом побачили дві різні сутності, які, міцно зчепившись, спалахуючи блакитними блискавками, качалися на підлозі, ніби намагаючись спопелити один одного... Одна з них – красива людська, а друга... такого жаху нормальним мозком неможливо було ні припустити, ні уявити... По підлозі, люто зчепившись з людиною, качалося щось неймовірно страшне і зле, схоже на двоголове чудовисько, що стікало зеленою слиною й «усміхалося» оскаленими ножеподібними іклами... Зелене, лускоподібне зміясте тіло страхітливої істоти вражало гнучкістю, і було очевидно, що чоловік довго не витримає: якщо йому не допомогти, житиме бідолаха дуже мало, навіть у цьому жахливому світі...  
Я бачила, що Стелла щосили намагається вдарити, але боїться пошкодити чоловіка, якому дуже хотіла допомогти. І тоді раптом зі свого сховку вискочила Марія і... якимсь чином схопивши за шию страшну істоту, на секунду спалахнула яскравим факелом і... назавжди перестала жити... Ми не встигли навіть скрикнути і вже тим більше щось зрозуміти, а тендітна, відважна дівчинка без вагань пожертвувала собою, щоб якась інша добра людина могла перемогти, живучи замість неї... У мене від болю буквально спинилося серце. Стелла заплакала... А на підлозі печери лежав незвичайно красивий і сильний за своєю будовою чоловік. Однак у цю мить він зовсім не виглядав сильним, радше навпаки — вмираючим і дуже вразливим... Чудовисько зникло. І, на наше здивування, відразу зник тиск, який ще хвилину тому загрожував повністю розтрощити наш мозок.
Стелла підійшла до незнайомця ближче й боязко доторкнулася долонькою до його високого чола — чоловік не виявляв жодних ознак життя. І лише з повік, що ледь здригалися, було видно, що він ще тут, з нами і не помер остаточно, щоб, як Світило з Марією, уже ніколи й ніде не жити...
— Але як же Марія... Як вона могла?!.. Адже вона зовсім маленька... — ковтаючи сльози, гірко шепотіла Стелла... блискучі великі горошини потоком текли по її блідих щоках і, зливаючись у мокрі доріжки, крапали на груди. — І Світило... Ну як так?.. Ну скажи! Як же так?!! Адже це аж ніяк не перемога, це гірше, ніж поразка!.. Не можна перемагати такою ціною!.. 
Що я могла їй відповісти?! Мені так само, як і їй, було дуже сумно і боляче... Втрата палила душу, залишаючи глибоку гіркоту в ще свіжій пам'яті і здавалося, закарбовувала цей страшний момент назавжди... Але треба було зосередитися, адже поруч, полохливо притискаючись один до одного, стояли зовсім маленькі, налякані до смерті діточки, і не було кому їх ні заспокоїти, ні приголубити. Тому я насильно загнала свій біль якнайглибше, тепло усміхнулася малятам і запитала, як їх звати. Дітки не відповіли, лише міцніше притислися один до одного, зовсім не розуміючи, що тут відбувалося і куди так швидко зник їх новий, щойно знайдений друг, з дуже добрим і теплим ім'ям — Світило...
Стелла, зіщулившись, сиділа на камінчику і тихо схлипувала та витирала кулачком пекучі сльози... Її тендітна, зіщулена фігурка була сповнена дуже глибокого смутку... І коли я дивилася на неї, таку скорботну й не схожу на мою звичайну «світлу Стеллу», мені раптом стало жахливо холодно і страшно, неначе в одну коротку мить яскравий і сонячний Стеллин світ згас і тепер оточувала лише темна порожнеча, що шкрябала душу...
Звичайне швидкісне Стеллине «самовідновлення» цього разу чомусь не спрацьовувало... Мабуть, дуже боляче втрачати дорогих її серцю друзів, особливо знаючи, що хоч як потім сумуватиме за ними, уже ніде й ніколи їх не побачить... Це була не звичайна тілесна смерть, коли ми всі отримуємо великий шанс — втілюватися знову. Померла їх душа... І Стелла знала, що ні відважна дівчинка Марія, ні «вічний воїн» Світило, ні навіть страшнуватий, добрий Дін, не втіляться вже ніколи, пожертвувавши своїм вічним життям для інших, можливо, й дуже добрих, але зовсім їм не знайомих людей...
У мене, як і в Стелли, теж дуже боліла душа, бо я вперше наяву побачила, як за власним бажанням у вічність пішли сміливі і дуже добрі люди... мої друзі. І здавалося, у моєму пораненому дитячому серці назавжди оселився смуток... Але я також уже розуміла: хоч як страждатиму і хай як цього бажатиму, їх ніщо не поверне... Стелла мала рацію — не можна перемагати такою ціною... Однак це був їхній вибір, і відмовити їм у цьому ми не мали жодного права. А спробувати переконати — у нас забракло часу... Але живим доводилося жити, інакше ця непоправна жертва була б марною. А цього не можна було допускати. 
— Що робитимемо з ними? — поривчасто зітхнувши, Стелла показала на малят, що збилися в купку. — Їх не можна тут залишати. 
Я не встигла відповісти, як пролунав спокійний і дуже сумний голос:
— Я з ними залишуся, якщо ви, звісно, дозволите.
Ми дружно підскочили й обернулися — говорив чоловік, якого врятувала Марія... А ми про нього зовсім забули. 
— Як ви почуваєтеся? — якомога привітніше запитала я.
Я чесно не бажала зла цьому нещасному незнайомцеві, врятованому такою дорогою ціною. Це не його провина, і ми із Стеллою це чудово розуміли. Але страшна гіркота втрати наразі застилала мені гнівом очі, і хоча я знала – щодо нього це дуже й дуже несправедливо, не могла зосередитися і виштовхнути з себе цей страшний біль, залишаючи його «на потім», коли буду зовсім сама і, усамітнившись «у своєму кутку», зможу дати волю гірким і дуже важким сльозам... А ще я дуже боялася, що незнайомець якось відчує мою «неприязнь», і таким чином його звільнення втратить важливість і красу перемоги над злом, в ім'я якої загинули мої друзі... Тому я щосили намагалася опанувати себе і якомога щиріше усміхалася, чекаючи відповіді на запитання.
Чоловік сумно озирнувся довкола, мабуть, не зовсім розуміючи, що тут сталося і що загалом з ним весь цей час відбувалося...
— Ну, і де я?.. — тихо запитав він охриплим від хвилювання голосом. — Що це за місце, таке жахливе? Воно не схоже на те, що я пам'ятаю... Хто ви?
— Ми — друзі. І ви цілком маєте рацію — це не дуже приємне місце... А трохи далі місцевість загалом жахливо страшна. Тут жив наш друг, він загинув...
— Мені шкода, малі. Як загинув ваш друг?
— Ви його вбили, — сумно прошепотіла Стелла.
Я завмерла, втупившись у свою подругу... Це говорила не та, добре знана мені, «сонячна» Стелла, яка обов'язково всіх жаліла й ніколи не змусила б нікого страждати!.. Але, мабуть, біль утрати, як і в мене, викликав у неї неусвідомлене відчуття злості «на геть усіх», і мала наразі не могла цього в собі контролювати.
— Я?!. — вигукнув незнайомець. — Але це не може бути правдою! Я ніколи нікого не вбивав!..
Ми відчували, що він каже щиру правду і знали, що не маємо права перекладати на нього чужу провину. Тому, навіть не змовляючись, дружно заусміхалися і відразу намагалися швидко пояснити, що насправді сталося. 
Чоловік тривалий час перебував у стані цілковитого шоку... Мабуть, те, що він почув, звучало для нього дико і зовсім не збігалося з тим, яким він насправді був і як ставився до такого страшного зла, що виходить за нормальні людські рамки... 
— Як я зможу все це відшкодувати?!. Адже не зможу? І як із цим жити?!. — він взявся за голову... — Скільки я вбив, скажіть!.. Хтось може це сказати? А ваші друзі? Чому вони це зробили? Ну чому?!!!..
— Щоб ви змогли жити, як повинні... Як хотіли... А не так, як хотілося комусь... Щоб убити Зло, яке вбивало інших. Тому, напевно... — сумно сказала Стелла.
— Пробачте мені, любі... Пробачте... Якщо зможете... — чоловік виглядав зовсім прибитим, і мене раптом «вкололо» дуже погане передчуття...
— Ну ні! — обурено вигукнула я. — Тепер ви повинні жити! Чи ви хочете їхню жертву звести нанівець?! Не смійте навіть думати такого! Ви тепер замість них робитимете добро! Так буде правильно. А «йти» — найлегше. І у вас тепер немає такого права.
Незнайомець очманіло в мене втупився, мабуть, не чекаючи такого бурхливого сплеску «праведного» обурення. А потім сумно усміхнувся і тихо сказав:
— Як ти їх любила!.. Хто ти, дівчинко? 
У мене сильно задряпало в горлі і якийсь час я не могла витиснути з себе ні слова. Дуже боліла важка втрата й водночас було сумно за цього «неприкаяного» чоловіка, якому буде ох як непросто існувати з такою ношею... 
— Я — Світлана. А це — Стелла. Ми просто гуляємо тут. Відвідуємо друзів чи допомагаємо комусь, коли можемо. Правда, друзів тепер уже не залишилося... 
— Пробач мені, Світлано. Хоча, напевно, це нічого не змінить, якщо я щоразу проситиму у вас пробачення... Сталося те, що сталося, і я не можу нічого змінити. Але я можу змінити те, що буде, правда? — чоловік впився у мене своїми синіми, як небо, очима і, сумно усміхнувшись, промовив: — І ще... Ти кажеш, я вільний у своєму виборі?.. Але виходить — не такий уже й вільний, люба... Радше це схоже на спокутування провини... І я з цим згоден, звісно. Однак це ваш вибір, що я зобов'язаний жити за ваших друзів. Бо вони віддали за мене життя.... Але я про це не просив, чи не так?.. Тому — це не мій вибір...
Я дивилася на нього, цілком ошелешена, і замість «гордого обурення», що от-от мало зірватися з моїх уст, я починала розуміти, про що він казав... Хоч як дивно чи образливо воно звучало — але це щира правда! Навіть якщо зовсім мені не подобалося...  
Так, мені було дуже боляче за своїх друзів, за те, що я вже ніколи їх не побачу... що не вестиму чудових «вічних» бесід зі своїм другом Світилом у його дивовижній печері, наповненій світлом і душевним теплом... що не покаже кумедних місць, що їх знайшов Дін, реготунка Марія і не зазвучить веселим дзвіночком її сміх... І особливо боляче, що замість них тепер житиме цей зовсім незнайомий нам чоловік... 
Але, з іншого боку — він не просив нас втручатися... Не просив гинути за нього. Не хотів забирати чиєсь життя. І тепер йому доведеться жити з цією важкою ношею, прагнути «сплачувати» своїми майбутніми вчинками провину, яка насправді не була його провиною... Найімовірніше, це провина тієї страшної неземної істоти, яка, захопивши сутність нашого незнайомця, вбивала «направо і наліво».
Але вже точно не його провина... 
Як можна вирішувати — хто винен, а хто ні, якщо правда – з обох боків?.. І без сумніву, мені — розгубленій десятирічній дівчинці — життя здавалося в ту мить надто складним і багатогранним, щоб якось вирішувати тільки між «так і ні»... Адже в кожному нашому вчинку надто багато різних аспектів та думок, і видавалося неймовірно складно знайти правильну відповідь, яка була б правильною для всіх...
— Чи пам'ятаєте ви хоча б щось? Ким ви були? Як вас звати? Як давно ви тут? — аби уникнути делікатної й неприємної для всіх теми, запитала я. 
Незнайомець ненадовго замислився.
— Мене звали Арно. Я пам'ятаю тільки, як жив там, на Землі. І пам'ятаю, як «пішов»... Адже я помер, правда? А потім нічого пригадати не можу, хоча дуже хотів би...
— Так, ви «пішли»... Або померли, якщо вам так більше до вподоби. Але я не впевнена, що це ваш світ. Думаю, ви маєте мешкати «поверхом» вище. Це світ «покалічених» душ... Тих, хто когось убив чи когось дуже образив або навіть просто багато обманював і брехав. Це страшний світ, напевно, той, що його люди називають Пеклом. 
— А звідки ж тут ви? Як ви могли потрапити сюди? — здивувався Арно.
— Про це довго розповідати. Але це й справді не наше місце... Стелла живе на самому «верху». Ну, а я загалом ще на Землі...
— Як — на Землі?! — приголомшено запитав він. — Тобто — ти ще жива?.. А як ти опинилася тут? Та ще серед цьому жаху?
— Ну, якщо чесно, я теж не дуже люблю це місце... — усміхнувшись, зіщулилася я. — Але інколи тут з'являються дуже хороші люди. І ми намагаємося їм допомогти, як допомогли вам...
— І що ж мені тепер робити? Адже я не знаю тут нічого... І, як з’ясувалося, я теж убивав. Отже, це і є моє місце... Та й про них треба комусь потурбуватися, — лагідно потермосивши одного з малюків по кучерявій голівці, промовив Арно.
Дітки вдивлялися на нього, і їхня довіра зростала, ну а дівчинка вчепилася, як кліщ, і не мала наміру його відпускати... Вона була ще зовсім крихіткою, з великими сірими очима і з дуже кумедним, сміхотливим личком веселої мавпочки. У нормальному житті, на «справжній» Землі, вона, напевно, була дуже милим і лагідним дитям, улюбленцем усіх. А тут, після пережитих жахіть, її чисте сміхотливе личко виглядало до краю втомленим і блідим, а в сірих очах постійно жили туга і жах... Її братики були трохи старшими, напевно, років 5 і 6. Вони виглядали дуже зляканими і серйозними і, на відміну від своєї маленької сестри, не виявляли ані найменшого бажання спілкуватися. Дівчинка — єдина з трійки, мабуть, не боялася нас, оскільки, дуже швидко освоївшись з «новоявленим» другом, уже цілком жваво запитала: 
— Мене звати Майя. А можна я з вами залишуся, будь ласка?.. І братики теж… У нас тепер нікого немає. Ми вам допомагатимемо, — і обернувшись уже до нас із Стеллою, запитала: — А ви тут живете, дівчатка? Чому ви тут живете? Тут так страшно...
Своїм безперервним градом запитань і манерою запитувати відразу в двох вона дуже нагадала мені Стеллу. І я щиро розсміялася...
— Ні, Майє, ми, звісно, тут не живемо. Це ви були дуже хоробрими, що самі приходили сюди. Потрібна дуже велика мужність, аби зробити таке... Ви справжні молодці! Але тепер вам доведеться повернутися туди, звідки ви сюди прийшли, у вас нема причини тут залишатися.
— А мама з татом «зовсім» загинули?.. І ми вже не побачимо їх більше... Так?
Пухкі губки Майї засмикалися, і на щічці з'явилася перша велика сльоза... Я знала – якщо відразу цього не зупинити, сліз буде дуже багато... А в нашому теперішньому «загальнонапруженому» стані цього не можна допускати... 
— Але ви живі, правда ж?! Тому, хочете чи ні, але вам доведеться жити. Думаю, мама з татом були б дуже щасливі, якби дізналися, що з вами все добре. Адже вони дуже любили вас... — якомога веселіше сказала я.
— Звідки ти це знаєш? — здивовано втупилося в мене малятко.
— Ну, вони скоїли дуже важкий вчинок, рятуючи вас. Думаю, тільки якщо дуже сильно когось любиш і кимось дорожиш, можна таке зробити...
— А куди ми тепер підемо? Ми підемо з вами?.. — запитально-благально дивлячись на мене своїми величезними сірими очиськами, запитала Майя.
— Ось Арно хотів би вас із собою забрати. Що ви про це думаєте? Йому теж не солодко... І з багатьма речами доведеться звикнутися, аби вижити. От і допоможете один одному... Так, думаю, буде дуже правильно.
Стелла нарешті отямилася й відразу «кинулася в атаку»:
— А як сталося, що цей монстр захопив тебе, Арно? Ти хоча б щось пам'ятаєш?..
— Ні... Пам'ятаю лише світло. Потім дуже яскравий луг, залитий сонцем... Але це вже не була Земля — а щось чудове і зовсім прозоре... Такого на Землі не буває. Однак відразу все зникло, а «прокинувся» я тут і тепер.
— А що, коли я спробую «поглянути» крізь вас? — раптом мені спала зовсім шалена думка.
— Як — крізь мене? — здивувався Арно.
— Ой, правильно! — вигукнула Стелла. — Як я сама не подумала?!
— Ну інколи, як бачиш, і мені щось на думку спадає... — розсміялася я. — Не завжди лише тобі придумувати!
Я спробувала «увійти» в його думки — нічого не відбувалося... Спробувала разом з ним «пригадати» той момент, коли він «ішов»...
— Ой, який жах!!! — пискнула Стелла. — Поглянь, це коли вони його захопили!!! 
Мені перехопило подих... Картинка, яку ми побачили, й справді не була приємна! Арно щойно помер і його сутність почала підніматися блакитним каналом вгору. А просто за ним... до того самого каналу підкралися три абсолютно страхітливі істоти!.. Двоє з них – напевно, нижньоастральні земні сутності, а от третій безумовно видавався якимсь іншим, дуже страшним і чужорідним, очевидно не земним... І ці істоти дуже цілеспрямовано гналися за чоловіком, мабуть, намагаючись навіщось його захопити... А він, бідолаха, навіть не підозрював, що за ним так «мило» полюють, і витав у сріблястий-блакитній світлій тиші, насолоджуючись незвично глибоким, неземним спокоєм і, жадібно вбираючи цей спокій, відпочивав душею, забувши на мить шалений земний біль, що зруйнував його серце і «завдяки» якому він потрапив сьогодні в цей прозорий, незнайомий світ... 
Наприкінці каналу, біля самого входу на «поверх», двоє чудовиськ блискавично прошмигнули слідом за Арно в той самий канал і несподівано злилися в одне, а потім це «одне» швиденько влилося в основного, наймерзеннішого, який, напевно, був найсильнішим з них. І він напав... Точніше, став раптом зовсім плоским, «розплився» майже до прозорого диму, «окутав» собою Арно, що нічого не підозрював, і повністю оповив його сутність, позбавляючи колишнього «я» і загалом будь-якої «присутності»... А потім, моторошно регочучи, відволік уже захоплену сутність бідного Арно (який щойно бачив красу верхнього «поверху») просто в нижній астрал...
— Не розумію... — прошепотіла Стелла. — Як вони його захопили, адже він видається таким сильним... Нумо погляньмо, що було раніше.
Ми знову спробували поглянути крізь пам'ять нашого нового знайомого... І відразу збагнули, чому він виявився такою легкою мішенню для захоплення...  
З одягу й умеблювання виглядало, ніби відбувалося це приблизно сто років тому. Він стояв посередині величезної кімнати, а на підлозі лежали два повністю голі жіночі тіла... Точніше, жінка і дівчинка, якій могло бути від сили п'ятнадцять років. Обидва – страшенно побиті і, мабуть, перед смертю звіряче зґвалтовані. На бідному Арно «лиця не було»... Він стояв, наче мертвий, не ворушачись і, можливо, навіть не розуміючи, де в ту мить перебував, оскільки шок був дуже жорстоким. Якщо ми правильно розуміли — це його дружина і дочка, над якими хтось дуже по-звірячому поглумився... Хоча сказати «по-звірячому» неправильно, бо жоден звір не зробить того, на що інколи спроможна людина...  
Раптом Арно закричав, як поранений звір, і звалився на землю, поряд із страшенно понівеченим тілом своєї дружини (?)... У ньому, як під час шторму, шаленими вихорами вирували емоції — безвихідь змінювалася злістю, лють застилала тугу, переростаючи в нелюдський біль, від якого не було рятунку... Він з криками качався по підлозі, не знаходячи виходу для свого горя... доки нарешті – який жах – зовсім не затих і вже не ворушився... 
І зрозуміло — коли він відкрив такий бурхливий емоційний «шквал» і з ним помер, то став у цю мить ідеальною «мішенню» для захоплення з боку будь-яких, навіть найслабкіших «чорних» істот, а що вже казати про тих, що згодом так наполегливо гналися за ним, щоб використовувати його потужне енергетичне тіло як простий енергетичний «костюм»... щоб скоювати з його допомогою свої жахливі «чорні» справи... 
— Не хочу далі цього дивитися... — пошепки промовила Стелла. — Загалом не хочу бачити більше жахіть... Хіба це по-людськи? Ну скажи мені!!! Хіба так правильно?! Ми ж люди!!!
У Стелли починалася справжня істерика, і це було так несподівано, що в першу секунду я зовсім розгубилася, не знаходячи, що сказати. Стелла була дуже обурена й навіть трохи зла, що в цій ситуації, напевно, було досить прийнятно і поясненно. Для інших. Але це було так на неї не схоже, що я аж тепер нарешті зрозуміла, як боляче і глибоко це нескінченне земне Зло поранило її добре, лагідне серце і як вона, мабуть, втомилася постійно нести цей людський бруд і жорстокість на своїх тендітних, ще зовсім дитячих плечах... Мені дуже захотілося обійняти цю милу, незламну і таку сумну зараз людинку! Але я знала – це ще більше її засмутить. Тому, прагнучи триматися спокійно, щоб не заторкнути ще глибше її «розхристаних» почуттів, спробувала заспокоїти її. 
— Але є ж і хороше, не тільки погане!.. Поглянь навколо — а твоя бабуся?.. А Світило?.. Марія загалом жила лише для інших! І скільки таких!.. Їх дуже, дуже багато! Ти просто втомилася і сумуєш, бо ми втратили хороших друзів. От усе й постає в «чорних фарбах»... А завтра буде новий день, і ти знову станеш собою, обіцяю! А якщо хочеш, ми більше не ходитимемо на цей «поверх»? Хочеш?..
— Хіба причина в «поверсі»?.. — гірко запитала Стелла. — Нічого не зміниться від того, будемо ми сюди приходити, чи ні... Це просто земне життя. Воно зле... Я не хочу далі тут бути... 
Я дуже злякалася, чи не хоче Стелла покинути мене й піти назавжди?! Але це так на неї не схоже!.. У всякому разі, це зовсім не та Стелла, яку я так добре знала... І я дуже хотіла вірити, що її шалена любов до життя і світлий радісний характер «зітруть на порох» нинішню гіркоту й озлоблення, і вже невдовзі це знову буде та сонячна Стелла, якою вона була ще так недавно...
Тому, трохи заспокоївшись, я вирішила не робити зараз жодних висновків і почекати до завтра, перш ніж вдаватися до серйозніших кроків.
— От поглянь, — раптом дуже зацікавлено промовила Стелла, і я полегшено зітхнула, — тобі не здається, що це не Земна сутність? Та, яка напала... Вона дуже не схожа на звичайних «поганих земних», яких ми бачили на цьому «поверсі». Може, тому вона й використовувала ті два земні чудовиська, бо сама не могла потрапити на земний «поверх»?
Мені вже й раніше здалося, що «головне» чудовисько й справді не було схожим на інших, яких нам доводилося тут бачити під час щоденних «походів» на нижній «поверх». І чому б не уявити, що воно прийшло звідкись здалеку?.. Адже якщо приходили добрі, як Вея, чому не могли прийти погані?
— Мабуть, ти маєш рацію, — замислено промовила я. — Воно і воювало не по земному. У нього була якась інша, не земна сила.
— Дівчатка, любі, а коли ми кудись підемо? — раптом пролунав тоненький дитячий голосок.
Зніяковіла від того, що перервала нас, Майя, проте, дуже наполегливо дивилася просто на нас своїми великими ляльковими очима, і мені раптом стало дуже соромно, що, захоплені своїми проблемами, ми зовсім забули, що з нами тут перебувають ці до смерті втомлені, до краю залякані малята, які чекають чиєїсь допомоги...
— Ой, пробачте, мої любі, ну звісно, підемо! — якомога радісніше вигукнула я і, звертаючись до Стелли, запитала: — Що робитимемо? Спробуємо пройти вище? 
Зробивши захист малятам, ми зацікавлено чекали, як поведеться наш «новоспечений» друг. А він, уважно за нами спостерігаючи, дуже легко зробив собі такий самий захист і тепер спокійно чекав, що буде далі. Ми із Стеллою задоволено одна одній усміхнулися, розуміючи, що зовсім не помилялися щодо нього і що його місце точно не в нижньому Астралі... І хтозна, може, воно навіть вище, ніж ми думали. 
Як завжди, усе довкола заіскрилося і заблискотіло, і через кілька секунд нас «втягнуло» на добре знайомий, гостинний і спокійний верхній «поверх». Було дуже приємно знову вільно зітхнути, не боячись, що якась мерзота раптом вискочить з-за рогу і, торохнувши по голові, спробує нами «поласувати». Світ знову був привітним і світлим, але наразі сумним, оскільки ми розуміли, що не так просто вигнати з серця глибокий біль і печаль, що їх залишили, йдучи, наші друзі... Вони жили тепер тільки в нашій пам'яті і в наших серцях... Бо більше ніде не могли жити. І я наївно пообіцяла собі, що пам'ятатиму їх завжди, ще не розуміючи тоді, що пам'ять, хоч яка чудова, заповниться потім подіями років, що минатимуть, й аж ніяк не кожна особа випливе так само яскраво, як пам'ятаємо її тепер, і поступово кожна, навіть дуже важлива для нас людина, почне зникати в щільному тумані часу, інколи зовсім звідти не повертаючись... Однак тоді мені здавалося, що це тепер назавжди і що цей нестерпний біль не покине мене навіки... 
— Я щось придумала! — уже по-давньому радісно прошепотіла Стелла. — Ми можемо його ощасливити!.. Тільки треба декого тут пошукати!..
— Маєш на увазі його дружину? Я, зізнаюся, теж про це подумала. Але, думаєш, не зарано?.. Може, дамо йому змогу спершу освоїтися?  
— А ти не хотіла б на його місці побачити їх живими?! — відразу обурилася Стелла.
— Ти, як завжди, маєш рацію, — усміхнулася я подрузі.
Ми повільно «пливли» сріблястою доріжкою, прагнучи не тривожити чужу печаль і дати кожному насолодитися спокоєм після пережитого в цей страхітливий день. Діточки поступово оживали, захоплено спостерігаючи за чудовими пейзажами, що пропливали повз них. І лише Арно вочевидь був від нас дуже далеко, блукаючи своєю, можливо, дуже щасливою пам'яттю, що викликала на його витонченому і такому красивому обличчі дивовижно теплу і ніжну усмішку...
— От бачиш, він їх, мабуть, дуже сильно любив! А ти кажеш — зарано!.. Нумо, пошукаймо! — не заспокоювалася Стелла.
— Гаразд, хай буде, як ти кажеш, — легко погодилася я, оскільки тепер теж вважала, що це правильно.
— Скажіть, Арно, як виглядала ваша дружина? — обережно почала я. — Якщо вам не дуже боляче про це говорити, звісно.
Він здивовано зазирнув мені в очі, ніби запитуючи, звідки я загалом знаю, що в нього була дружина?..
— Так сталося, що ми побачили, але тільки наприкінці... Це так страшно! — відразу додала Стелла.
Я злякалася, що перехід від його чудових видінь у страшну реальність вийшов дуже жорстоким, але «слово – не птах, вилетіло — не впіймаєш», щось змінювати було пізно, і ми могли тільки чекати, чи захоче він відповідати. На мій превеликий подив, його обличчя ще більше засяяло щастям, і він дуже лагідно відповів:
— О, вона була справжнім ангелом!.. Мала чудове світле волосся!.. І очі... Блакитні і чисті, як роса... О, як жаль, що ви її не побачили, мою любу Мішель!.. 
— У вас була ще донька? — обережно запитала Стелла.
— Донька? — здивовано запитав Арно і, зрозумівши, що ми бачили, відразу додав. — О, ні! Це її сестра. Їй було лише шістнадцять років...
Раптом у його очах промайнув такий жахливий, страшний біль, що я аж тепер зрозуміла, як сильно страждав цей нещасний чоловік!.. Можливо, не в силі перенести такий звірячий біль, він свідомо відгородив себе стіною їх колишнього щастя, прагнучи пам'ятати лише світле минуле і «стерти» зі своєї пам'яті жах того останнього страшного дня, наскільки йому давала змогу поранена й ослаблена душа...
Ми спробували знайти Мішель — але не виходило... Стелла здивовано на мене втупилася і тихо запитала:
— А чому я не можу її знайти, хіба вона й тут загинула?..
Мені здалося, що нам щось просто заважало відшукати її на цьому «поверсі» і я запропонувала Стеллі поглянути «вище». Ми прослизнули подумки на Ментал... і відразу її побачили... Вона й справді була дивовижно красивою — світлою і чистою, як струмочок. А на її плечах золотим плащем розсипалося довжелезне золоте волосся... Я ніколи не бачила такого довгого і красивого волосся! Дівчина була глибоко замисленою і сумною, як і багато з тих на «поверхах», що втратили кохання, рідних чи просто були самі...
— Здрастуй, Мішель! — не гаючи часу, відразу сказала Стелла. — А ми приготували тобі подарунок!
Жінка здивовано усміхнулася і лагідно запитала:
— Хто ви, дівчатка?
Але Стелла їй нічого не відповіла й подумки покликала Арно... 
Я не зумію розповісти того, що подарувала їм ця зустріч... І не потрібно. Такого щастя не одягнути в слова — вони померкнуть... Мабуть, цієї миті не було щасливіших людей на всьому світі, і на всіх «поверхах»!.. І ми щиро тішилися разом з ними, не забуваючи тих, кому вони зобов'язані своїм щастям... Думаю, і малятко Марія, і наш добрий Світило були б дуже щасливі, побачивши їх і знаючи, що недаремно віддали за них своє життя...
Стелла раптом сполошилася і кудись зникла. Я пішла за нею, бо тут нам уже нічого було робити...
— І куди ви всі зникли? — здивовано, але дуже спокійно, зустріла нас запитанням Майя. — Ми думали, що ви нас покинули назовсім. А де наш новий друг?.. Невже і він зник?.. Ми сподівалися, він візьме нас зі собою...
З'явилася проблема... Куди тепер подіти цих нещасних малят — я не мала ані найменшого уявлення. Стелла поглянула на мене, думаючи про те саме й відчайдушно намагаючись знайти вихід. 
— Придумала! — уже зовсім як «колишня» Стелла, вона радісно сплеснула в долоньки. — Ми зробимо їм радісний світ, у якому вони існуватимуть. А там і зустрінуть когось... Або хтось добрий їх забере. 
— А тобі не здається, що потрібно їх тут з кимось познайомити? — намагаючись «якнадійніше» прилаштувати самотніх діток, запитала я.
— Ні, не здається, — дуже серйозно відповіла подруга. — Подумай сама, адже не всі померлі малята отримують таке... І не про всіх тут, мабуть, встигають потурбуватися. Тому буде чесно щодо інших, якщо ми просто створимо їм тут дуже красивий будинок, доки вони когось знайдуть. Адже вони втрьох, їм легко. А інші — самі... Я теж була сама, я пам'ятаю...
І раптом, пригадавши, напевно, той страшний час, вона стала розгубленою і сумною... і якоюсь незахищеною. Щоб повернути її, я подумки звалила на неї водограй неймовірно фантастичних квітів...
— Ой! — засміялася дзвіночком Стелла. — Ну що ти!.. Перестань!
— А ти перестань сумувати! — не здавалася я. — У нас ще так багато справ, а ти розкисла. Ходімо про дітей подбаємо!..
І тоді, зовсім несподівано, з'явився Арно. Ми здивовано в нього втупилися... боячись запитати. Я навіть встигла подумати — чи не сталося знову чогось страшного?.. Але він виглядав «безмежно» щасливим, тому я відразу відкинула безглузду думку. 
— А що ти тут робиш?!.. — щиро здивувалася Стелла.
— Хіба ви забули — адже я діток маю забрати, я пообіцяв їм.
— А де Мішель? Ви що — не разом?
— Ну чому не разом? Звісно, разом! Просто я пообіцяв... Крім того, вона завжди любила дітей. Тому ми вирішили побути всі разом, доки їх не забере нове життя.
— То це чудово! — зраділа Стелла. І відразу перескочила на інше. — Ти дуже щасливий, правда? Ну скажи, ти щасливий? Вона в тебе така красива!!!
Арно довго й уважно дивився нам в очі, ніби бажаючи, але ніяк не наважуючись щось сказати. Потім, нарешті, зважився... 
— Я не можу прийняти у вас це щастя... Воно не моє... Це неправильно... Я наразі його не гідний.
— Як це не можеш?!. — буквально підскочила Стелла. — Як не можеш — ще й як можеш!.. Лише спробуй відмовитися!!! Тільки поглянь, яка вона красуня! А кажеш — не можеш...
Арно сумно усміхався, дивлячись на розбурхану Стеллу. Потім лагідно її обійняв і тихо, тихо промовив:
— Адже ви мені невимовне щастя подарували, а я вам заподіяв такого страшного болю... Пробачте мені, любі, якщо зможете колись. Пробачте...
Стелла йому світло і лагідно усміхнулася, ніби хотіла показати, що все чудово розуміє і прощає йому, і що це зовсім не його провина. Арно тільки сумно кивнув і, кивнувши на діток, що тихо чекали, запитав:
— Чи можу я взяти їх зі собою «вгору», як ти думаєш?
— На жаль — ні, — сумно відповіла Стелла. — Вони не можуть піти туди, вони залишаться тут.
— Тоді ми теж залишимося... — прозвучав лагідний голос. — Ми будемо з ними.
Ми здивовано обернулися — це була Мішель. «От усе й владналося», — задоволено подумала я. І знову хтось чимось добровільно пожертвував, і знову перемагало просте людське добро... Я дивилася на Стеллу — маля усміхалося. Усе знову добре. 
— Ну що, погуляєш зі мною ще трішки? — з надією запитала Стелла.
Мені вже давно час було додому, але я знала, що нізащо її зараз не покину і ствердно кивнула...





























35. Ізидора
Чесно кажучи, мені не дуже хотілося гуляти, оскільки після всього, що сталося, мій стан можна було назвати дуже й дуже «посереднім». Але залишати Стеллу саму я теж не могла, тому, щоб нам обом було добре хоча б «наполовину», ми вирішили далеко не йти, а просто трошки розслабити свій мозок, що вже майже «закипав», і дати відпочити замордованим болем серцям, насолоджуючись тишею і спокоєм ментального поверху... 
Ми повільно пливли в лагідному сріблястому серпанку, повністю розслабивши свою пошарпану нервову систему і занурюючись у приголомшливий, незрівнянний тутешній спокій... Раптом Стелла захоплено крикнула:
— Оце так! Ти лише поглянь, яка краса!.. 
Я озирнулася довкола й відразу зрозуміла, про що вона... 
Це таки було надзвичайно красиво!.. Ніби хтось, граючись, створив справжнє небесно-блакитне «кришталеве» царство!.. Ми здивовано розглядали неймовірно величезні ажурні крижані квіти, припорошені світло-блакитними сніжинками; і сплетіння крижаних дерев, що спалахували синіми відблисками від щонайменшого поруху «кришталевого» листя й були заввишки з наш триповерховий будинок... Посеред цієї неймовірної краси, в спалахах справжнього «північного сяйва», гордо височів, аж перехоплювало подих, величавий крижаний палац, виблискуючи переливами небачених сріблясто-блакитних відтінків... 
Що ж це було?! Кому настільки подобався цей холодний колір?..
Ніхто чомусь наразі не виходив, не виявляв особливого бажання нас зустрічати... Це трохи дивувало, адже зазвичай господарі цих прекрасних світів були дуже гостинні й доброзичливі, за винятком тих, які щойно з’явилися на «поверсі» (тобто щойно померли) і ще не готові були спілкуватися з іншими, або просто воліли переживати щось суто особисте й важке на самоті. 
— Як ти думаєш, хто живе в цьому дивному світі?.. — чомусь пошепки запитала Стелла.
— Хочеш — поглянемо? — несподівано для себе запропонувала я.
Я здивувалася, що моя втома кудись зникла і я раптом зовсім забула про обіцянку, яку дала собі хвилину тому: не втручатися в жодні, навіть найнеймовірніші випадки до завтра або хоча б доти, доки бодай трохи не відпочину. Звісно, знову спрацьовувала моя ненаситна цікавість, яку я наразі так і не навчилася вгамовувати, навіть тоді, коли в цьому справді є потреба... 
Тому намагаючись, наскільки дозволяло моє вимучене серце, «абстрагуватися» й не думати про наш невдалий, сумний і важкий день, я відразу охоче поринула в «нове і незвідане», передчуваючи незвичайну й захопливу пригоду...
Ми плавно «пригальмували» біля самого входу в приголомшливий «крижаний» світ, і раптом з-за блакитного дерева, що виблискувало іскрами, вийшла людина... Це була дуже незвичайна дівчина — висока і струнка, і дуже красива, вона здавалася б ще зовсім молодесенькою, майже дитям, якби не очі... Вони сяяли спокійною, світлою печаллю і були глибокими, як криниця з дуже чистою джерельною водою... І в цих чудових очах таїлася така мудрість, яку нам із Стеллою ще довго не дано осягнути... 
Анітрохи не здивувавшись з нашої появи, незнайомка тепло усміхнулася і тихо запитала:
— Що вам, малі? 
— Ми просто проходили поруч і захотіли подивитися на вашу красу. Пробачте, якщо потривожили... — трохи засоромившись, пробурмотіла я.
— Ну що ви! Заходьте всередину, там, напевно, буде цікавіше... — махнувши рукою вглибину, знову усміхнулася незнайомка.
Ми миттю прослизнули повз неї всередину «палацу», не в змозі стримати цікавості, що виривалася назовні, і вже заздалегідь передчуваючи щось дуже-дуже «цікаве». 
Те, що ми побачили всередині, настільки нас приголомшило, що ми із Стеллою буквально завмерли в нестямі, відкривши роти, як зголоднілі одноденні пташенята, не в змозі сказати ні слова... 
«Підлоги» в палаці не було... Все витало в іскристому сріблястому повітрі, створюючи враження осяйної нескінченності. Фантастичні «сидіння», схожі на скупчення блискотливих густих хмарин, які, плавно погойдуючись, висіли в повітрі, то ущільнюючись, то майже зникаючи, наче привертаючи увагу й запрошуючи на них сісти... Сріблясті «крижані» квіти, виблискуючи і переливаючись, прикрашали все довкола, приголомшуючи різноманітністю форм і візерунками дуже тонких, майже ювелірних пелюсток. А високо на «стелі», засліплюючи небесно-блакитним світлом, висіли неймовірної краси величезні крижані «бурульки», що перетворювали цю казкову «печеру» на фантастичний «крижаний світ», якому, здавалося, нема краю... 
— Ходімо, гості мої, дідусь дуже втішиться! — плавно пропливаючи повз нас, тепло промовила дівчина.
Я нарешті зрозуміла, чому вона здавалася нам незвичайною — коли незнайомка пересувалася, за нею постійно тягнувся блискучий «хвіст» якоїсь особливої блакитної матерії, який виблискував і, наче смерч, вився довкола її тендітної фігурки, розсипаючись за нею сріблястим пилом...
Ми навіть не встигли здивуватися, як побачили дуже високого, сивого старця, що гордо сидів на дивному, дуже красивому кріслі, начебто в такий спосіб підкреслюючи необізнаним свою значущість. Він зовсім спокійно спостерігав, як ми наближалися, на його обличчі не було здивування, воно наразі не виявляло жодних емоцій, окрім теплої, дружньої усмішки.
Білий, зі сріблястими переливами одяг старця майорів на вітрі і зливався з таким самим цілковито білим довжелезним волоссям, що робило його схожим на доброго духа. І лише очі, такі самі таємничі, як і в нашої красивої незнайомки, вражали безмежним терпінням, мудрістю і глибиною, змушуючи нас зіщулюватися від нескінченності, що пролягала в них...
— Здорові будьте, гості! — лагідно привітався старець. — Що привело вас до нас?
— І ви здорові були, дідусю! — радісно привіталася Стелла.
Це вперше за час нашого досить тривалого знайомства я здивовано почула, що вона до когось, нарешті, звернулася на «ви»... 
У Стелли була дуже безпосередня манера звертатися до всіх на «ти», начебто підкреслюючи цим, що всі, кого вона зустрічає, – і дорослі, і ще зовсім малята, – є її добрими давніми друзями і що для кожного з них в неї «навстіж» відкрита душа... Це, звісно, відразу й повністю привертало до неї навіть найбільш замкнених і самотніх людей, і лише дуже нечулі душі не знаходили до неї шляху.
— Чому тут так «холодно»? — відразу, за звичкою, посипалися запитання. — Я маю на увазі, чому всюди такий «крижаний» колір?
Дівчина здивовано поглянула на Стеллу.
— Я ніколи про це не думала... — замислено сказала вона. — Напевно, тому, що тепла нам вистачило на все наше життя, що залишилося. Річ в тому, що на Землі нас спалили...
— Як — спалили?!. — приголомшено втупилася в неї Стелла. — Насправді спалили?..
— Ну так. Просто я там була Відьмою — відала багато... І вся моя сім'я теж. Дідусь — Відун, а мама була найсильнішою Відункою на той час. Це означає — виділа те, чого інші не могли бачити. Майбутнє вона бачила так само, як ми бачимо сьогодення. І минуле теж... Загалом, багато могла і знала — ніхто стільки не знав. А звичайним людям це, мабуть, не подобалося — вони не надто любили тих, хто багато «знає»... Хоча, коли їм була потрібна допомога, вони зверталися саме до нас. І ми допомагали... А потім ті, кому ми допомогли, зрадили нас...
Дівчина-відьма дивилася потемнілими очима вдалину, на мить не бачачи й не чуючи нічого довкола, полинувши в якийсь тільки її відомий далекий світ. Потім, зіщулившись, пересмикнула тендітними плічками, ніби пригадавши щось дуже страшне, і тихо продовжила: 
— Стільки століть минуло, а я й досі відчуваю, як полум'я пожирає мене... Тому, напевно, і «холодно» тут, як ти кажеш, люба, — звертаючись до Стелли, закінчила дівчина. 
— Але ти не можеш бути Відьмою!.. — впевнено заявила Стелла. — Відьми – старі і страшні, і дуже погані. Так написано в наших казках, які мені бабуся читала. А ти добра! І така красива!..
— Ну, казки бувають різні... — сумно всміхнулася дівчина-відьма. — Адже саме люди їх і вигадують... А змальовувати нас старими і страшними комусь, напевно, зручніше... Так легше пояснити непоясненне і легше викликати неприязнь... Адже ти теж більше співчуватимеш, якщо спалюватимуть молоду і красиву, ніж стару і страшну, чи не так?
— Ну, стареньких мені теж дуже шкода... тільки не злих, звісно, — опустивши очі, сказала Стелла. — Будь-яку людину шкода, коли такий страшний кінець — і, пересмикнувши плічками, наче копіюючи дівчину-відьму, продовжила: — А тебе справді-справді спалили?!. Зовсім-зовсім живу?.. Як тобі, напевно, було боляче!.. А як тебе звуть?  
Слова звично вилітали з малої кулеметною чергою, я не встигала її зупинити, тому боялася, що господарі образяться, і замість бажаних гостей ми станемо тягарем, якого вони спробують якнайшвидше позбутися. 
Але чомусь ніхто не ображався. Вони обоє – і старець, і його красуня внучка, приязно усміхаючись, відповідали на будь-які запитання, і здавалося, що наша присутність справді щиро їх тішила...
— Мене звати Ганна, люба. І мене «справді-справді» повністю спалили колись... Але це було дуже-дуже давно. Вже минуло майже п'ять сотень земних років...
Я була шокована почутим і дивилася на цю дивовижну дівчину, не в змозі відвести від неї очей, і намагалася уявити той жах, який довелося пережити цій дивовижно красивій і ніжній душі!.. 
Їх спалювали за їхній Дар!!! Тільки за те, що вони могли бачити і робити більше, ніж інші! І як люди могли таке чинити?!. І хоча я вже давно зрозуміла, що жоден звір не в змозі зробити те, що інколи робила людина, все одно це було настільки дико, що на якусь мить в мене повністю пропало бажання називатися «людиною»... 
Це вперше в своєму житті я реально почула про справжніх Відунів і Відьом, в існування яких вірила завжди... І ось, побачивши нарешті справжню Відьму наяву, я, звісно, страшенно захотіла «відразу ж і про все-все» в неї розпитати!!! Моя нестримна цікавість «не вгавала» всередині, буквально знемагаючи від нетерпіння, і благала запитувати зараз і обов'язково «про все»!..
І ось, мабуть, не помітивши, настільки глибоко я занурилася в цей чужий світ, що так несподівано мені відкрився, я не встигла вчасно правильно відреагувати на картинку, що постала переді мною подумки... і довкола мого тіла спалахнула жахливо реальна за своїми страшними відчуттями пожежа!.. 
Ревучий вогонь «лизав» мою беззахисну плоть пекучими язиками полум'я, вибухаючи всередині й майже відбираючи розум... Дикий, неймовірно жорстокий біль захлиснув з головою, проникаючи в кожну клітинку!.. Злетівши «до стелі», він звалився на мене шквалом невідомого страждання, яке неможливо було нічим втамувати, ані зупинити. Засліплюючи, вогонь скрутив мою сутність, що вила від нелюдського жаху, в больовий клубок, не даючи дихнути!.. Я намагалася кричати, але голосу не було чути... Світ валився, розбиваючись на гострі друзки, і здавалося, що назад його вже не зібрати... Тіло палахкотіло, як моторошний святковий факел... спопеляючи мою поранену душу, що згорала разом з ним. Раптом, страшно закричавши.., несподівано для себе я знову опинилася у власній «земній» кімнаті, й далі цокаючи зубами від нестерпного болю, що так несподівано звідкись звалився. Все ще оглушена, я стояла, розгублено озираючись довкола, не в змозі зрозуміти, хто і за що міг таке зі мною вчинити...
Попри дикий переляк, мені поступово вдалося якимсь чином опанувати себе і трошки заспокоїтися. Подумавши, я нарешті зрозуміла, що це, найімовірніше, було просто надто реальне видіння, яке за своїми відчуттями повністю повторювало той жах, що стався колись із дівчиною-відьмою... 
Незважаючи на страх і ще надто живі відчуття, я відразу спробувала повернутися в казковий «крижаний палац» до своєї покинутої подружки, яка вже, мабуть, дуже нервувала. Але чомусь нічого не виходило... Я була вичавлена, як лимон, не залишалося сил навіть думати, що вже казати про таку «подорож». Розлютившись на себе за свою «м'якотілість», я знову спробувала зібратися, аж раптом чиясь чужа сила буквально втягнула мене у вже знайому «крижану» залу, де, схвильовано підстрибуючи, не знаходила собі місця моя вірна подруга Стелла.
— Ну як це ти?!. Я так злякалася!.. Що з тобою сталося? Добре, що вона допомогла, а то ти б і тепер ще «десь» літала! — задихаючись від «праведного обурення», відразу ж випалила мала.
Я й сама наразі не дуже розуміла, як зі мною могло таке статися, і ось несподівано почула лагідний голос незвичайної господині крижаного палацу: 
— Люба моя, ти ж дариня!.. Як ти тут опинилася? Ти ж жива!!! Тобі все ще боляче? — Я здивовано кивнула. — Ти що, не можна такого дивитися!..
Дівчина Ганна лагідно взяла у свої прохолодні долоні мою голову, яка ще «палала» від болю, що спопеляв, і я невдовзі відчула, як страшний біль повільно почав минати, а за хвилину зник зовсім.
— Що це було?.. — запитала я очманіло.
— Просто ти поглянула на те, що було зі мною. Але ти ще не вмієш захиститися, от і відчула все. Ти дуже допитлива, в цьому твоя сила, але й твоя біда, люба... Як же тебе звати?
— Світлана... — помалу оговтуючись, хрипло промовила я. — А вона — Стелла. Чому ви мене даринею називаєте? Мене вже вдруге так називають, і я дуже хотіла б знати, що це означає. Якщо можна, звичайно.
— А хіба ти не знаєш?!. — здивовано запитала дівчина-відьма. — Я заперечно похитала головою. — Дариня — та, що «дарує світло й оберігає світ». А іноді навіть рятує його...
— Ну, мені хоча б себе врятувати наразі!.. — щиро розсміялася я. — Та й що я можу дарувати, якщо сама ще зовсім нічого не знаю. І роблю поки що самі помилки... Нічого ще не вмію!.. — і, подумавши, засмучено додала. — Та й не вчить ніхто! Хіба що інколи бабуся, і ще Стелла... А я так хотіла б вчитися!..
— Вчитель приходить тоді, коли учень ГОТОВИЙ вчитися, люба, — усміхнувшись, тихо сказав старець. — А ти ще не вивчила навіть саму себе. Навіть того, що в тобі вже давно відкрито.
Щоб не показувати, наскільки мене засмутили його слова, я спробувала відразу змінити тему й задала дівчині-відьмі делікатне запитання, що не давало мені спокою. 
— Пробачте за нескромність, Ганно, але як ви змогли забути такий страшний біль? І чи можливо загалом таке забути?..
— Я й не забула, люба. Я просто зрозуміла і прийняла його... Інакше неможливо було б далі існувати, — сумно похитавши головою, відповіла дівчина.
— Але як можна зрозуміти таке?! Та й що розуміти в болеві?.. — не здавалася я. — Це що — мало навчити вас чогось особливого?.. Вибачте, але я ніколи не вірила в таке «навчання»! Як на мене, лише безпорадні «вчителі» можуть використовувати біль!
Мене переповнювало обурення, я не в змозі була спинити свої хаотичні думки!.. І хоч як намагалася, не могла заспокоїтися.
Щиро жаліючи дівчину-відьму, я водночас шалено хотіла все про неї знати, а це означало — задавати їй безліч запитань про те, що могло заподіяти їй біль. Це нагадувало собі крокодила, який, пожираючи свою нещасну жертву, проливав за нею гіркі сльози... Але хоч як соромно мені було — я не могла нічого змінити... Це вперше за своє коротке життя я майже не зважала на те, що своїми запитаннями можу зробити людині боляче... Мені було дуже соромно, але водночас я розуміла, що поговорити з нею про все це чомусь дуже для мене важливо, і запитувала далі, «заплющивши на все очі»... Але дівчина-відьма, що мене здивувало й заспокоїло, абсолютно не ображалася й спокійно відповідала на мої наївні дитячі запитання, не висловлюючи якнайменшого обурення. 
— Я зрозуміла причину того, що сталося. А також те, що це, мабуть, теж було моїм випробуванням... Коли я його пройшла, мені відкрився цей чудовий світ, у якому ми тепер живемо разом з дідусем. І ще багато чого... 
— Невже потрібно було терпіти таке, тільки заради того, щоб потрапити сюди?!. — жахнулася Стелла. 
— Гадаю — так. Хоча не можу сказати напевно. В кожного свій шлях, — сумно промовила Ганна. — Але головне те, що я все-таки це пройшла, зумівши не зламатися. Моя душа залишилася чистою і доброю, не розлютившись на світ і на людей, що стратили мене. Я зрозуміла, чому вони знищували нас... тих, які були «іншими». Яких вони називали Відунами і Відьмами. А інколи ще й «бісовими дітьми»... Вони просто боялися нас... Боялися того, що ми сильніші за них, а також того, що для них ми були незрозумілими. Вони ненавиділи нас за те, що ми вміли. За наш Дар. І ще — надто сильно заздрили нам... Але дуже мало хто знав, що чимало наших вбивць самі потай намагалися вчитися всього того, що вміли ми, тільки не виходило в них нічого. Мабуть, душі були надто чорними...
— Як — вчилися?!. Хіба вони самі не проклинали вас?.. Хіба не тому спалювали, що вважали витвором Диявола? — повністю сторопівши, запитала я.
— Саме так і було, — кивнула Ганна. — Але спершу наші кати застосовували щодо нас жорстокі тортури, прагнучи дізнатися заборонене, відоме лише нам... А потім вже спалювали, вирвавши багатьом язики, аби вони мимоволі не розповіли про те, що з ними зробили. А ви запитаєте в мами, вона чимало пройшла, більше, ніж всі решта, напевно... Тому й пішла далеко після смерті, на власний вибір, чого жоден з нас не зміг.
— І де тепер твоя мама? — запитала Стелла.
— О, вона десь в «чужих» світах, я туди ніколи не зможу піти! — прошепотіла Ганна, і в її голосі звучала дивна гордість. — Але ми інколи кличемо її, і вона приходить до нас. Вона любить і пам'ятає нас... — і раптом, сонячно усміхнувшись, додала: — І про такі дива розповідає!!! Як би хотілося все це побачити!.. 
— А хіба вона не може допомогти тобі, щоб туди піти? — здивувалася Стелла.
— Гадаю — ні... — засмутилася Ганна. — Вона була набагато сильнішою за всіх нас на Землі, і її «випробування» було набагато страшніше за моє, тому, напевно, і заслужила на більше. А ще вона була значно талановитішою, звісно... 
— Але навіщо було потрібне таке страшне випробування? — обережно запитала я. — Чому ваша Доля була такою Злою? Адже ви не були поганими, допомагали іншим, хто не мав такого Дару. Навіщо ж було робити з вами таке?!.
— Напевно, для того, щоб наша душа зміцніла... Аби могли багато витримати і не ламатися. Хоча тих, хто зламався, теж було чимало... Вони проклинали свій Дар. І перед тим, як вмирали, — відрікалися від нього...
— Але як так?! Хіба можна від себе відректися?!. — відразу ж обурено вигукнула Стелла. 
— Ще й як можна, люба... Ой, ще й як можна! — тихо промовив дивовижний старець, що дотепер спостерігав за нами, не втручаючись у розмову.
— Ось і дідусь вам підтвердив, — усміхнулася дівчина. — Не всі ми готові до такого випробування... І не всі можуть витерпіти такий біль. Але річ навіть не в болеві, а в силі нашого людського духу... Адже після болю залишався ще страх від пережитого, який навіть після смерті чіпко сидів в нашій пам'яті і, як хробак, гриз залишки нашої мужності. Саме цей страх здебільшого й ламав людей, які пройшли через цей жах. Варто було потім, вже в цьому (посмертному) світі тільки трохи їх налякати, і вони відразу здавалися, стаючи слухняними «ляльками» в чужих руках. А руки ці, звісно, були аж ніяк не «білими»... Ось і з'являлися тоді на Землі «чорні» маги, «чорні» чаклуни і подібні до них, коли їхні сутності знову поверталися туди. Маги «на ниточках», як ми їх називали... Отже, недаремно, напевно, ми таке випробування проходили. Дідусь теж через все це пройшов... Але він дуже сильний. Набагато сильніший за мене. Він зумів «піти», не чекаючи кінця. І мама зуміла. Ось тільки я не змогла...
— Як — піти?!. Померти до того, як його спалили?!. А хіба таке можливе? — запитала я, шокована.
Дівчина кивнула. 
— Але не кожен це може, звісно. Потрібна дуже велика мужність, аби наважитися перервати своє життя... Мені не вистачило... Але дідусеві цього не бракує! — гордо усміхнулася Ганна.
Я бачила, що вона дуже любила свого доброго, мудрого дідуся... І на коротку мить на душі мені стало дуже порожньо і сумно. Неначе знову повернулася глибока, невиліковна туга... 
— В мене теж був дуже незвичайний дідусь... — раптом дуже тихо прошепотіла я. 
Але гіркота відразу ж звично стиснула горло, і продовжити я вже не змогла.
— Ти дуже його любила? — співчутливо запитала дівчина.
У відповідь я лиш кивнула, а подумки обурилася, що виявила таку «необачну» слабкість... 
— Ким був твій дід, дівчинко? — лагідно запитав старець. — Я його не бачу. 
— Я не знаю, ким він був... І ніколи не знала. Але, думаю, ви не бачите його тому, що після смерті він перейшов жити в мене... І, напевно, саме тому я можу робити те, що роблю... Хоча можу, звісно, ще дуже мало...
— Ні, дівчино, він лише допоміг тобі «відкритися». А робиш все ти і твоя сутність. В тебе великий Дар, люба.
— Чого вартий цей Дар, якщо я не знаю про нього майже нічого?!. — гірко вигукнула я. — Якщо не змогла навіть врятувати сьогодні своїх друзів?!. 
Я засмучено плюхнулася на пухнасте сидіння, навіть не помічаючи його «іскристої» краси, дуже ображена сама на себе за свою безпорадність, і раптом відчула, як зрадливо заблистіли очі... А плакати в присутності цих чудових, мужніх людей мені нізащо не хотілося!.. Тому, щоб хоч якось зосередитися, почала подумки «осмислювати» крупинки несподівано отриманої інформації, аби, знову ж таки, заховати їх дбайливо у своїй пам'яті, не втративши жодного важливого слова, не забувши якоїсь розумної думки... 
— Як загинули Ваші друзі? — запитала дівчина-відьма.
Стелла показала картинку.
— Вони могли й не загинути... — сумно похитав головою старець. — В цьому не було конечної потреби.
— Як — не було?!. — відразу ж обурено підскочила скуйовджена Стелла. — Адже вони рятували інших добрих людей! Вони не мали вибору!
— Пробач мені, мала, але ВИБІР Є ЗАВЖДИ. Тільки важливо вміти правильно вибрати... Поглянь — і старець показав те, що хвилину тому показувала йому Стелла. 
— Твій друг-воїн намагався боротися тут із злом так само, як боровся з ним на Землі. Але ж це вже інше життя, і закони в ньому зовсім інші. Так само, як іншою є й зброя... Лише ви двоє робили це правильно. А ваші друзі помилилися. Вони могли б ще довго жити... Звісно, в кожної людини є право вільного вибору, і кожен має право вирішувати, як використовувати своє життя. Але тоді, коли знає, як міг би діяти, знає всі можливі шляхи. А ваші друзі не знали. Тому й зробили помилку і заплатили найдорожчу ціну. Однак в них були прекрасні і чисті душі, тому — пишайтеся ними. Ось тільки ніхто й ніколи не зможе їх повернути...
Ми із Стеллою зовсім розкисли, і, мабуть, щоб нас якось «розвеселити», Ганна сказала: 
— Хочете, спробую покликати маму, аби ви змогли поговорити з нею? Думаю, Вам було б цікаво.
Я відразу ж загорілася, почувши, що буде нова можливість дізнатися бажане!.. Мабуть, Ганна встигла повністю мене «розкусити», адже це й справді був єдиний спосіб, який міг змусити мене на якийсь час забути все інше. Моя допитливість, як правильно сказала дівчина-відьма, була моєю силою, а водночас найбільшою слабкістю...
— Думаєте, вона прийде?.. — сподіваючись на неможливе, запитала я.
— Не дізнаємося, доки не спробуємо, чи не так? Адже за це ніхто не каратиме, — відповіла Ганна, усміхаючись з того враження, яке справила.
Вона заплющила очі, і від її тоненької сяючої фігурки простягнулася кудись у невідоме блакитна нитка, що пульсувала золотом. Ми чекали, затамувавши подих, боячись поворухнутися, аби мимоволі чогось не злякати... Минуло кілька секунд — нічого не відбувалося. Я вже навіть розтулила рот, аби сказати, що сьогодні, мабуть, нічого не вийде, але раптом побачила, що до нас блакитним каналом повільно наближається висока прозора сутність. В міру її наближення канал начебто «згортався» за її спиною, а сама сутність дедалі більше ущільнювалася, стаючи схожою на всіх нас. Нарешті все довкола неї повністю згорнулося, і тепер перед нами стояла жінка абсолютно неймовірної краси!.. Вона, безумовно, була колись земною, але водночас в ній було щось таке, що робило її вже не однією з нас... вже іншою — далекою... Не тому, що я знала про те, що вона після смерті «пішла» в інші світи. Вона просто була іншою. 
— Здорові були, рідні мої! — торкнувшись правою рукою свого серця, лагідно привіталася красуня. 
Ганна сяяла. А її дідусь, наблизившись до нас, впився очима, що зволожилися, в обличчя незнайомки, ніби намагався «закарбувати» у своїй пам'яті її дивовижний образ, не пропускаючи жодної найдрібнішої деталі, неначебто боявся, що бачить її востаннє... Він дивився й дивився, не відриваючись, і здавалося, навіть не дихав... А красуня, більше не витримавши, впала в його теплі обійми, і, як мале дитя, так і застигла, вбираючи дивний спокій і добро, що лилося з його люблячої душі, яка настраждалася... 
— Ну чого ти, люба... Чого ти, рідна... — колишучи незнайомку на своїх великих теплих руках, шепотів старий. 
А жінка так і стояла, заховавши обличчя в нього на грудях, по-дитячому шукаючи захисту і спокою, забувши про всіх навколо і насолоджуючись миттю, що належала лише їм двом...
— Це що — твоя мама?.. — очманіло прошепотіла Стелла. — А чому вона така?..
— Ти маєш на увазі — така красива? — гордо запитала Ганна. 
— Красива, звісно, але я не про це... Вона — інша.
Сутність і справді була іншою. Наче виткана з мерехтливого туману, який то розсіювався, і тоді вона ставала зовсім прозорою, то ущільнювався, і тоді її досконале тіло ставало майже фізично щільним.
Її блискуче, чорне, як ніч, волосся спадало м'якими хвилями майже до самих ступнів і так само, як тіло, то ущільнювалося, то розсіювалося іскристим серпанком. Жовті, як у рисі, величезні очі незнайомки світилися бурштиновим світлом, переливаючись тисячами незнайомих золотистих відтінків, і були глибокими та непроникними, як вічність... На її чистому, високому чолі горіла золотом така сама жовта, як і її незвичайні очі, пульсуюча енергетична зірка. Повітря довкола жінки тріпотіло золотими іскрами, і здавалося — ще трохи, і її легке тіло злетить до недосяжних для нас висот, як дивовижний золотий птах... Вона справді була надзвичайно красивою – небаченою красою, заворожливою, неземною. 
— Привіт вам, малі, — обернувшись до нас, спокійно привіталася незнайомка. І вже звертаючись до Ганни, додала: — Що змусило тебе кликати мене, рідна? Щось сталося?
Ганна, усміхаючись, лагідно обійняла матір за плечі і, показуючи на нас, прошепотіла:
— Я подумала, що їм необхідно зустрітися з тобою. Ти могла б допомогти їм в тому, чого не можу я. Мені здається, вони цього варті. Але пробач, якщо я помилилася... — і вже звертаючись до нас, радісно додала: — Ось, любі, моя мама! Її звуть Ізидора. Вона була найсильнішою Відункою в той страшний час, про який ми з вами щойно говорили.
(В неї було дивовижне ім'я – Із-и-до-Ра.... Та, що вийшла зі світла і знання, вічності і краси, і завжди прагне досягти більше... Але я зрозуміла це щойно тепер. А тоді мене просто вразило його надзвичайне звучання — вільне, радісне і горде, золоте і вогненне, як яскраве сонце на світанку.)
Замислено усміхаючись, Ізидора дуже уважно вдивлялася в наші схвильовані личка, і мені раптом чомусь так захотілося їй сподобатися... Для цього не було особливих причин, окрім тієї, що історія цієї чудової жінки мене шалено цікавила, і мені дуже хотілося будь-що її дізнатися. Але я не знала їхніх звичаїв, не знала, як давно вони не бачилися, тому вирішила наразі мовчати. Але, мабуть, не бажаючи мене довго мучити, Ізидора сама почала розмову...
— Що ж ви хотіли знати, малі? 
— Я хотіла б запитати вас про ваше Земне життя, якщо можна, звісно. І якщо вам не буде надто боляче це згадувати... — трохи соромлячись, відразу запитала я.
В глибині її золотих очах засвітилася така страшна туга, що мені негайно захотілося забрати свої слова назад. Але Ганна, ніби все розуміючи, м'яко обійняла мене за плечі, ніби кажучи, що все гаразд, все добре...
А її красуня мати витала десь дуже далеко, у своєму, мабуть, дуже важкому минулому, якого вона так і не забула і в якому тієї миті блукала її колись дуже глибоко поранена душа... Я боялася поворухнутися, чекаючи, що зараз вона нам просто відмовить і піде, не захотівши нічим ділитися... Але Ізидора нарешті стрепенулася, ніби пробуджуючись від тільки їй відомого страшного сну, і відразу привітно нам усміхнувшись, запитала: 
— Що саме ви хотіли б знати, любі? 
 Я випадково подивилася Ганну... І на коротку мить відчула те, що вона пережила. Це було жахливо, і я не розумію, за що люди могли таке чинити?! І як їх загалом після цього можна вважати людьми?.. Я відчувала, що в мені знову закипає обурення, і щосили намагалася заспокоїтися, аби не здатися їй зовсім «дитиною». — В мене теж є Дар, правда, я не знаю, наскільки він цінний і наскільки сильний... Я ще загалом майже нічого про нього не знаю. Але дуже хотіла б знати, оскільки тепер бачу, що обдаровані люди навіть гинули за це. Значить, дар цінний, а я навіть не знаю, як його використовувати, щоб допомогти іншим. Адже мені його дали не для того, щоб просто пишатися ним, чи не так?.. Тому я хотіла б зрозуміти, що з ним робити. І хотіла б знати, як це робили ви. Як ви жили... Пробачте, якщо це здається вам недостатньо важливим... Я зовсім не ображуся, якщо ви вирішите зараз піти. 
Я майже не думала, що кажу, і хвилювалася, як ніколи. Щось всередині підказувало, що ця зустріч мені дуже потрібна і що я маю зуміти спонукати Ізидору на розмову, хоч як важко нам обом від цього буде...
Але вона, як і її дочка, здається, не мала нічого проти мого дитячого прохання. І пішовши від нас знову в своє далеке минуле, почала свою розповідь...
— Було колись чудове місто — Венеція... Найпрекрасніше місто на Землі!.. У всякому разі — мені так тоді здавалося...
— Думаю, вам буде приємно дізнатися, що воно й тепер є! — відразу вигукнула я. — І воно справді дуже красиве!
Сумно кивнувши, Ізидора легко змахнула рукою, начебто піднімаючи важку «завісу минулого», і перед нашими приголомшеними поглядами з’явилося химерне видіння...
В блакитно-чистій синяві неба відбивалася настільки ж глибока синява води, з якої виростало дивовижне місто... Здавалося, рожеві куполи і білосніжні вежі якимсь дивом постали безпосередньо з морської глибини і тепер гордо виблискували в ранкових променях сходу сонця, пишаючись один перед одним величністю незліченних мармурових колон і радісно виблискуючи яскравими, різноколірними вітражами. Легкий вітерець весело гнав просто до набережної білі «шапочки» кучерявих хвиль, а ті, відразу розбиваючись на тисячі сяйливих бризок, грайливо омивали мармурові сходинки, що спускалися відразу у воду. Наче довгі дзеркальні змії, виблискували канали, весело відбиваючись сонячними «зайчиками» на сусідніх будинках. Усе довкола випромінювало світло і радість... І видавалося казково-чарівним. 
Це була Венеція... Місто великого Кохання і прекрасних мистецтв, столиця Книг і великих Умів, дивовижне місто Поетів...
Я знала Венецію, звісно, лише з фотографій і картин, але тепер це чудове місто здавалося трохи іншим — абсолютно реальним і набагато барвистішим... Насправді живим.
— Я народилася там. І вважала, що це велика честь, — забринів тихим струмочком голос Ізидори. — Ми жили у величезному палаццо (так у нас називали найдорожчі будинки), в самому серці міста, оскільки моя сім'я була дуже багатою. 
Вікна моєї кімнати виходили на схід, а внизу вони дивилися просто на канал. Я дуже любила зустрічати світанок, дивлячись, як перші сонячні промені запалювали золотисті відблиски на покритій ранковим туманом воді... 
Заспані гондольєри ліниво починали свою щоденну подорож «по колу», чекаючи ранніх клієнтів. Місто зазвичай ще спало, тільки допитливі й заповзяті торговці завжди першими відкривали свої ятки. Я дуже любила приходити до них, поки нікого не було на вулицях, і головну площу ще не заповнили люди. Особливо часто бігала до «книжників», які мене дуже добре знали й завжди залишали для мене щось «особливе». Мені тоді було всього десять років, приблизно, як тепер тобі... Правильно?
Я лише кивнула, зачарована красою її голосу, не бажаючи переривати розповідь, яка була схожою на тиху, мрійливу мелодію...
— Уже в десять років я багато вміла... Могла літати, ходити в повітрі, лікувати людей, що страждали від дуже важких хвороб, видіти майбутнє. Моя мати вчила мене всього, що знала сама... 
— Як — літати?!. У фізичному тілі літати?!. Як птах?! — не витримавши, приголомшено бовкнула Стелла.
Мені було дуже шкода, що вона перервала чарівний плин цієї оповіді!.. Але добра, емоційна Стелла, мабуть, не в змозі була спокійно витримати таку карколомну новину...
Ізидора їй лише ясно усміхнулася... і ми побачили іншу, але ще більш приголомшливу картинку... 
У чудовій мармуровій залі кружляла тендітна чорноволоса дівчинка... Легко, наче казкова фея, вона танцювала якийсь химерний, лише їй зрозумілий танець, іноді раптово трохи підстрибуючи і... зависаючи в повітрі. А потім, зробивши хитромудрий пірует і плавно пролетівши декілька кроків, поверталася назад, і все починалося знову... Це було настільки приголомшливо і настільки красиво, що нам із Стеллою перехопило подих!.. 
А Ізидора лише мило усміхалася і спокійно продовжувала перервану розповідь. 
— Моя мама була спадковою Відункою. Народилася вона у Флоренції — гордому, вільному місті... в якому його знаменитої «свободи» було саме стільки, наскільки її могли захистити, хоч і казково багаті, але (на жаль!) не всесильні, Медичі, яких ненавиділа церква. І моїй бідній мамі, як і її попередницям, доводилося приховувати свій Дар, оскільки вона була родом з дуже багатої і дуже впливової сім'ї, в якій «демонструвати» такі знання було небажано. Тому їй, як і її матері, бабусі і прабабусі, доводилося приховувати свій дивовижний «талант» від сторонніх очей і вух (а найчастіше навіть і від друзів!), бо якби про це дізналися батьки її майбутніх наречених, вона ніколи не вийшла б заміж, а це в її сім'ї вважали найбільшою ганьбою. Мама була дуже сильною, насправді обдарованою цілителькою. Ще зовсім молода, уже таємно лікувала від недуг майже все місто, зокрема й великих Медичі, які надавали перевагу їй, а не своїм знаменитим грецьким лікарям. Проте дуже швидко «слава» про мамині «бурхливі успіхи» дійшла до вух її батька, мого дідуся, який, звісно, не дуже доброзичливо ставився до такої «підпільної» діяльності. І мою бідну маму вирішили якнайшвидше видати заміж, аби таким чином уся перелякана сім'я уникла «ганьби, що назрівала»... 
Чи це сталося випадково, чи хтось допоміг, але мамі дуже пощастило — її видали заміж за чудову людину, венеційського магната, який... сам був дуже сильним відуном... і якого ви бачите зараз з нами...
Сяючими, зволоженими очима Ізидора дивилася на свого дивовижного батька, і було видно, як сильно й самовіддано вона його любила. Вона була гордою дочкою, гідно проносячи крізь віки своє чисте, світле почуття, і навіть там, далеко, у своїх нових світах, не приховувала і не соромилася його. І тільки тепер я зрозуміла, як мені хочеться стати схожою на неї!.. І в її силі любові, і в її силі Відунки, і в усьому, що було в цій надзвичайній світлій жінці...
А вона спокійнісінько розповідала далі, ніби й не помічала ні наших емоцій, що переповнювали нас, ні відданого захоплення наших душ, що супроводжували її чудову розповідь. 
— Саме тоді мама почула про Венецію... Батько часто розповідав їй про свободу і красу цього міста, про його палаци і канали, про таємні сади і величезні бібліотеки, про мости й гондоли... Моя вразлива мати щиро полюбила це диво-місто з розповідей батька, і не могла дочекатися, коли побачить Венецію на власні очі! І невдовзі її мрія здійснилася... Батько привіз її в прекрасний палац, у якому було багато вірних і мовчазних слуг, і від них не треба було ховатися. Відтоді мама могла годинами займатися улюбленою справою й не боятися, що її не зрозуміють або, ще гірше — образять. Її життя стало приємним і захищеним. Вони були насправді щасливою подружньою парою, в якої рівно через рік народилася дівчинка. Вони назвали її Ізидорою... Це була я.
Я була дуже щасливою дитиною. І, наскільки себе пам'ятаю, світ завжди здавався мені прекрасним... Я росла, оточена теплом і ласкою, серед добрих і уважних людей, які мене дуже любили. Мама невдовзі помітила, що в мене є потужний Дар, набагато сильніший, ніж у неї. Вона почала мене вчити всього, що вміла, і чого її навчила бабуся. Пізніше до мого «відьомського» виховання долучився батько.
Я розповідаю все це, любі, не тому, що бажаю оповісти вам історію про своє щасливе життя, а щоб ви краще зрозуміли те, що відбуватиметься трохи згодом... Інакше ви не відчуєте того жаху й болю, що їх мені і моїй сім'ї довелося пережити.
Коли мені виповнилося сімнадцять, чутки про мене вийшли далеко за межі рідного міста, і від тих, хто хотів почути свою долю, не було відбою. Я дуже втомлювалася. Хоч була дуже обдарованою, але щоденні навантаження виснажували, і ввечері я буквально падала з ніг... Батько завжди був проти такого «насильства», але мама (яка колись не змогла на повну силу використовувати свій дар) вважала, що я в нормі і що повинна чесно відпрацьовувати свій талант.
Так минуло багато років. В мене давно вже було своє особисте життя і своя чудова, люба сім'я. Мій чоловік був ученим, звали його Джіроламо. Думаю, ми судилися один одному, бо після того, як уперше зустрілися в нашому будинку, більше майже не розлучалися... Він прийшов до нас по якусь книгу, яку рекомендував мій батько. Того ранку я сиділа в бібліотеці і, звично для себе, вивчала чергову працю. Джіроламо увійшов раптово і, побачивши мене, сторопів... Його збентеження було таким щирим і милим, що змусило мене розсміятися. Високий і сильний кароокий брюнет, він тоді почервонів, як дівчина, що вперше зустріла свого жениха... І я відразу зрозуміла — це моя доля. Невдовзі ми одружилися і більше ніколи не розлучалися. Він був чудовим чоловіком, лагідним і ніжним, і дуже добрим. А коли народилася наша маленька донька, став таким самим люблячим і дбайливим батьком. Так минули дуже щасливі й безхмарні десять років. Наша мила донечка Ганна росла веселою, живою і дуже кмітливою. Уже в десять років у неї почав потрохи виявлятися Дар... 
Життя було світлим і прекрасним. Здавалося, жодна біда не може затьмарити нашого мирного існування. Але я боялася... Уже майже цілий рік щоночі мені снилися жахи — моторошні образи замучених людей і палаючих вогнищ. Це повторювалося, повторювалося, повторювалося... доводячи мене до божевілля. Але найбільше лякав образ дивної людини, яка приходила в мої сни постійно і, не кажучи ні слова, пожирала мене поглядом своїх глибоких чорних пекучих очей... Він лякав і був дуже небезпечним. 
І от одного дня воно прийшло... На чистому небосхилі моєї любої Венеції почали збиратися чорні хмари... Тривожні чутки, наростаючи, блукали містом. Люди шепотіли про жахи інквізиції і про живі людські вогнища, і від цих розмов холонуло серце... Іспанія вже давно палахкотіла, спалюючи чисті людські душі «вогнем і мечем», іменем Христа... А за Іспанією спалахувала вся Європа... Я не була віруючою, і ніколи не вважала Христа Богом. Але він був чудовим Відуном, найсильнішим з усіх тих, що жили. І в нього була надзвичайно чиста й висока душа. А те, що робила церква, вбиваючи «для слави Христа», було страшним і непростимим злочином.
Очі Ізидори стали темними і глибокими, як золота ніч. Мабуть, все приємне, що подарувало їй земне життя, на цьому закінчувалося, і починалося інше, страшне і темне, про що нам належало невдовзі дізнатися... В мене раптом різко «засмоктало під грудьми» і стало важко дихати. Стелла теж принишкла — не задавала своїх звичних запитань, а просто дуже уважно слухала те, що говорила Ізидора.
— Моя люба Венеція повстала. Люди висловлювали обурення на вулицях, збиралися на площах, ніхто не хотів упокорюватися. Завжди вільне і горде місто не захотіло приймати священиків під своє крило. І тоді Рим, побачивши, що Венеція не має наміру перед ним схилятися, вирішив зробити серйозний крок — послав до Венеції свого найкращого інквізитора, божевільного кардинала, який був найзапеклішим фанатиком, справжнім «батьком інквізиції», на якого неможливо було не зважати... Він був «правою рукою» римського Папи, і звали його Джованні П’єтро Карафа... Мені тоді було тридцять шість років... 
 (Коли я почала по-своєму проглядати історію Ізидори, яка видалася мені досить цікавою, аби про неї написати, мене дуже втішила одна деталь: ім'я П’єтро Карафи здалося знайомим, і я вирішила пошукати його серед «історично важливих» осіб. Уявіть, як я зраділа, коли знайшла його тут!.. Карафа виявився реальною історичною фігурою, він був справжнім «батьком інквізиції», який згодом, ставши Папою Римським (Paul IV), віддав на поталу вогню найкращу половину Європи. Про життя Ізидори я, на жаль, знайшла лише одну згадку... У біографії Карафи одним рядком зазначено про справу «Венеційської Відьми», яку вважали найкрасивішою жінкою тодішньої Європи... Але, на жаль, це було все, що могло стосуватися нинішньої історії).
Ізидора надовго замовкла... Її чудові золоті очі світилися таким глибоким смутком, що в мені буквально «завила» чорна туга... Ця прекрасна жінка досі тримала в собі страшний, нелюдський біль, який хтось дуже злий колись змусив її пережити. І раптом мені стало страшно, що саме тепер, на найцікавішому місці, вона зупиниться, і ми так ніколи й не дізнаємося, що ж сталося з нею далі! Але незвичайна оповідачка не мала наміру зупинятися. Просто залишалися, очевидно, окремі моменти, які потребували ще надто багато сил, щоб через них переступити... І тоді, захищаючись, її пошматована душа закривалася наглухо, не бажаючи нікого впускати й не дозволяючи нічого згадувати «вголос»... боячись пробудити захований усередині пекучий, безмежний біль. Але Ізидора була, мабуть, досить сильною, щоб здолати будь-який смуток, тому вона знову зосередилася й тихо продовжила: 
— Уперше я побачила його, коли спокійно гуляла набережною, розпитуючи про нові книги в знайомих торговців, чимало з яких вже давно були моїми добрими друзями. День був дуже приємним, світлим і сонячним, і жодна біда, здавалося, не повинна була з'явитися такого чудового дня... Але так думала я. А моя зла доля приготувала зовсім інше...
Спокійно розмовляючи з Франческо Вальгрізі (книги, які він видавав, обожнювала вся тодішня Європа), я раптом відчула сильний удар у серце і на мить перестала дихати... Це було дуже несподівано, але враховуючи свій довголітній досвід, я в жодному разі не могла, не мала права пропустити таке!.. Я здивовано обернулася — на мене впритул дивилися глибокі очі, що палали. І я відразу впізнала їх!.. Ці очі мучили мене стільки ночей, змушуючи схоплюватися уві сні, обливаючись холодним потом!.. Це був гість з моїх кошмарів. Непередбачуваний і страшний. 
Чоловік був худорлявим і високим, але виглядав дуже підтягнутим і сильним. Його тонке аскетичне обличчя обрамляло густе чорне волосся, якого значно торкнулася сивина, й акуратна, коротко підстрижена борода. У яскраво-червоній кардинальській сутані він виглядав чужим і дуже небезпечним... Навколо його гнучкого тіла витала дивна золотисто-червона хмара, яку бачила лише я. Якби він не був вірним васалом церкви, я подумала б, що переді мною Чаклун... 
Його фігура і погляд, що палав ненавистю, виявляли лють. І я чомусь відразу зрозуміла — це був знаменитий Карафа... 
Я навіть не встигла подумати, чим зуміла спричинити таку бурю (адже наразі не сказано жодного слова!), як почула його дивний хриплуватий голос:
— Вас цікавлять книги, мадонно Ізидоро?..
В Італії жінок і дівчат називали «мадоннами», якщо хотіли висловити їм пошану.
В мене похололо на душі — він знав моє ім'я... Але навіщо? Навіщо ця страшна людина цікавилася мною?!. Від сильного напруження запаморочилася голова. Здавалося, хтось залізними лещатами стискає мозок... І раптом я зрозуміла — Карафа!!! Це він намагався подумки зламати мене!.. Але чому?
Я знову поглянула йому просто в очі — в них палахкотіли тисячі вогнищ, у яких линули в небо невинні душі... 
— Які ж книги вас цікавлять, мадонно Ізидоро? — знову прозвучав його низький голос. 
— О, я впевнена, не такі, які шукаєте ви, ваше преосвященство, — спокійно відповіла я.
Моя душа перелякано нила і тріпотіла, наче спійманий птах, але я точно знала, що показати йому цього не можна в жодному разі. Треба було, хоч би яких зусиль довелося докласти, триматися якомога спокійніше і спробувати, якщо вдасться, якнайшвидше позбутися його. В місті ходили чутки, що «божевільний кардинал» наполегливо вистежував свої жертви, які потім безслідно зникали, і ніхто на світі не знав, де і як їх знайти, та й чи живі вони загалом. 
— Я так багато чув про ваш витончений смак, мадонно Ізидоро! Венеція тільки про вас і говорить! Чи не будете такі ласкаві й не покажете, які новинки ви придбали?
Карафа посміхався... А в мене від цієї посмішки стигла кров і хотілося бігти світ за очі, аби лише ніколи більше не бачити цього підступного, витонченого обличчя! Він був справжнім хижаком за вдачею і тепер перебував на полюванні... Я це відчувала кожною клітиною свого тіла, усіма фібрами своєї застиглої від жаху душі. Я ніколи не була боягузкою... Але надто багато чула про цю страшну людину і знала: його ніщо не зупинить, якщо він вирішить, що хоче взяти мене у свої чіпкі лапи. Він усував будь-які перешкоди, коли йшлося про «єретиків». І його боялися навіть королі... Якоюсь мірою я навіть поважала його... 
Ізидора усміхнулася, побачивши наші перелякані мордочки.
— Так, поважала. Але це була інша повага, ніж та, про яку ви подумали. Я поважала його наполегливість, його незнищенну віру в свою «добру справу». Він був схиблений на тому, що робив, на відміну від більшості своїх послідовників, які просто грабували, ґвалтували і насолоджувалися життям. Карафа ніколи нічого не брав і ніколи нікого не ґвалтував. Жінки як такі для нього не існували загалом. Він був «воїном Христа» від початку до кінця, і до свого останнього подиху... Щоправда, він так і не збагнув, що у всьому, що він чинив на Землі, абсолютно і цілковито не мав рації, що це було жахливим і непростимим злочином. Так він і помер, щиро вірячи у свою «добру справу»... 
І от тепер ця людина, що так фанатично помилялася, чомусь була налаштована здобути мою «грішну» душу...
Поки я гарячково намагалася щось вигадати, несподівано мені допомогли... Мій давній знайомий, майже друг, Франческо, у якого я щойно купила книги, раптом звернувся до мене знервованим тоном, начебто втратив терпіння через мою нерішучість:
— Мадонно Ізидоро, Ви нарешті вирішили, що Вам підходить? Мої клієнти чекають на мене, і я не можу витратити весь день лише на Вас! Хоч мені це й приємно.
Я здивовано втупилася в нього, але, на щастя, відразу вловила його ризиковану думку — він пропонував мені позбутися небезпечних книг, які я тримала в руках! Книги були улюбленим «коником» Карафи, і саме через них найчастіше розумні люди потрапляли в тенета, які для них розставляв цей божевільний інквізитор...
Я відразу ж залишила значну частину на прилавку, а Франческо продемонстрував своє «шалене невдоволення». Карафа спостерігав. Я відразу відчула, що його дуже забавляла ця проста, наївна гра. Він все прекрасно розумів, і якби хотів — міг спокійнісінько заарештувати і мене, і мого бідного друга, що ризикував. Але чомусь не захотів... Здавалося, він щиро насолоджувався моєю безпорадністю, як задоволений кіт, що затиснув у кутку спійману мишу...
— Дозвольте Вас покинути, Ваше преосвященство? — навіть не сподіваючись на ствердну відповідь, обережно запитала я.
— На превеликий жаль, мадонно Ізидоро! — з вдаваним розчаруванням вигукнув кардинал. — Чи дозволите при нагоді зайти до вас? Кажуть, у Вас дуже обдарована донька? Я б дуже хотів познайомитися і поговорити з нею. Сподіваюся, вона така сама красива, як її мати...
— Моїй доньці Ганні лише десять років, мілорде, — якомога спокійніше відповіла я. 
А моя душа кричала від тваринного жаху!.. Він знав про мене все!.. Навіщо, ну навіщо я знадобилася божевільному Карафі?.. Чому його цікавила моя маленька Ганна?! 
Чи не тому, що я мала славу знаменитої Відунки, і він вважав мене своїм лютим ворогом?.. Адже йому не розходилося, як мене називали, для «великого інквізитора» я була просто відьмою, а відьом він спалював на вогнищі... 
Я сильно і самовіддано любила Життя! І мені, як і будь-якій нормальній людині, дуже хотілося, аби воно тривало якомога довше. Адже навіть найбільший негідник, який, можливо, позбавляв інших життя, дорожить кожною прожитою хвилиною, кожним прожитим днем свого дорогоцінного для нього життя!.. Але саме тієї миті я раптом дуже чітко зрозуміла, що саме він, Карафа і забере його, моє коротке і таке цінне для мене, ще не прожите життя...
— Великий дух зароджується в малому тілі, мадонно Ізидоро. Навіть святий Ісус колись був дитям. Я охоче завітаю до Вас! — і витончено вклоняючись, Карафа відійшов.
Світ валився... Він розсипався на дрібні шматочки, в кожному з яких відбивалася хиже, тонке, розумне обличчя.... 
Я прагнула заспокоїтися й не панікувати, але марно. Звична для мене впевненість у собі і в своїх силах тепер підводила, і від цього ставало ще страшніше. День був таким самим сонячним і світлим, як кілька хвилин тому, але в моїй душі оселився морок. Як з’ясувалося, я давно чекала на появу цієї людини. І мої сповнені жахів видіння про вогнища були тільки передвістям... сьогоднішньої зустрічі з ним.
Повернувшись додому, я відразу вмовила чоловіка забрати маленьку Ганну й відвезти її  кудись туди, де злі щупальця Карафи не змогли б її дістати. А сама почала готуватися до найгіршого, оскільки точно знала, що його прихід не забариться. І не помилилася...
Через кілька днів моя люба чорношкіра служниця Кея (тоді серед багатих була мода на чорношкірих слуг) доповіла, що «його преосвященство, кардинал, чекає на мене в рожевій вітальні». І я відчула: щось станеться саме зараз...
Я була вбрана у світло-жовте шовкове плаття і знала, що цей колір мені дуже личить. Але якщо на світі й була одна-єдина людина, перед якою я не хотіла б виглядати привабливою, то це був Карафа. Але для переодягання не залишалося часу, і довелося виходити саме так. 
Він чекав, спокійно спираючись на спинку крісла, вивчаючи якийсь старий рукопис, яких у нашому будинку була незліченна кількість. Я «наділа» на себе приємну усмішку і спустилася у вітальню. Побачивши мене, Карафа чомусь застиг, не кажучи ні слова. Мовчання затягувалося, і мені здавалося, що кардинал ось-ось почує, як зрадливо голосно стукає моє перелякане серце... Але нарешті пролунав його захоплений, хрипкий голос:
— Ви приголомшлива, мадонно Ізидоро! Навіть це сонячний ранок програє поряд з вами!
— Не думала, що кардиналам дозволено робити дамам компліменти! — вичавила я, докладаючи неймовірних зусиль, щоб і далі усміхатися. 
— Кардинали теж люди, мадонно, і вони вміють відрізняти прекрасне від простоти... А де ж ваша чудова дочка? Чи зможу я насолодитися сьогодні подвійною красою?
— Її немає у Венеції, ваше преосвященство. Вона з батьком поїхала у Флоренцію, відвідати свого хворого кузена.
— Наскільки я знаю, зараз у вашій сім'ї нема хворих. Хто ж так раптово захворів, мадонно Ізидоро? — у його голосі звучала неприхована погроза...
Карафа почав грати відкрито. І мені не залишалося нічого, окрім як зустріти небезпеку з неприкритим обличчям...
— Чого ви від мене хочете, Ваше преосвященство? Чи не простіше сказати про це просто, позбавивши нас обох цієї непотрібної, дешевої гри? Ми досить розумні люди, які можуть поважати один одного, попри різницю в поглядах. 
В мене від жаху підкошувалися ноги, але Карафа чомусь не помічав цього. Він впився в моє обличчя поглядом, що горів вогнем, не відповідаючи мені й не помічаючи нічого довкола. Я не могла збагнути, що відбувається, і ця небезпечна комедія дедалі більше мене лякала... Але раптом сталося щось зовсім непередбачене, що цілком виходило за звичні рамки... Карафа підійшов дуже близько, не зводив з мене очей, що палали, і майже не дихаючи, прошепотів:
— Ти не можеш бути від Бога... Ти надто красива! Ти чаклунка!!! Жінка не має права бути настільки прекрасною! Ти від Диявола!..
Він повернувся і пішов з будинку, не озираючись, наче за ним гнався сам Сатана... Я стояла, шокована, ще чекаючи почути його кроки, але нічого не відбувалося. Помалу опам’ятавшись і нарешті розслабивши своє затерпле тіло, я глибоко зітхнула і... знепритомніла. Опритомніла на ліжку, п’ючи гаряче вино з рук своєї любої служниці Кеї. Згадавши, що сталося, відразу схопилася на ноги й почала метушливо ходити по кімнаті, але не могла придумати, що робити далі... Час ішов, і треба було до чогось вдатися, аби захистити себе і свою сім'ю від цього двоногого чудовиська. Я точно знала, що тепер гру закінчено, почалася війна. Але наші сили, на мій превеликий жаль, були дуже й дуже нерівними... Звісно, я могла б перемогти його по-своєму... могла навіть просто зупинити його кровожерливе серце. І ці жахи відразу припинилися б. Але річ в тому, що навіть у свої тридцять шість років я була ще надто чистою й доброю для вбивства... Я ніколи не відбирала життя, навпаки — дуже часто повертала його. І навіть такої страшної людини, якою був Карафа, наразі не могла стратити... 
Наступного ранку прозвучав дуже сильний стукіт у двері. Моє серце зупинилося. Я знала: це інквізиція... Вони забрали мене, звинувачуючи в «словоблудді і чорнокнижництві, одурманенні чесних громадян неправдивими передбаченнями і в єресі»... Це був кінець. 
Кімната, в яку мене вселили, була дуже вологою і темною, але мені чомусь здавалося, що довго я в ній не затримаюся. Опівдні прийшов Карафа...
— О, прошу вибачення, мадонно Ізидоро, Вам надали чужу кімнату. Це не для Вас, звісно. 
— Для чого ця гра, монсеньйоре? — гордо (як мені здавалося) піднявши голову, запитала я. — Я воліла б почути правду й дізнатися, в чому насправді мене звинувачують. Мою сім’ю, як ви знаєте, дуже шанують і люблять у Венеції, і було б краще для Вас, якби звинувачення мали реальне підґрунтя.
Карафа ніколи не дізнався, скільки зусиль я тоді витратила, щоб виглядати гордою!.. Я чудово розуміла, що навряд чи хтось або щось може мені допомогти. Але не могла допустити, щоб він побачив мій страх. Тому говорила далі, намагаючись вивести його з того спокійно-іронічного стану, який, мабуть, був для нього своєрідним захистом. Але який був цілковито нестерпним для мене. 
— Якщо ваша воля, повідомте, в чому моя провина. Чи залишите це задоволення для своїх вірних «васалів»?!.
— Не раджу Вам гарячкувати, мадонно Ізидоро, — спокійно промовив Карафа. — Наскільки мені відомо, вся Венеція, яку ви так любите, знає, що ви — Відьма. Крім того, найсильніша з тих, які колись жили. Адже Ви цього й не приховували, чи не так?
Раптом я цілком заспокоїлася. Так, це правда — я ніколи не приховувала своїх здібностей... Я ними пишалася, як і моя мати. То невже тепер, перед цим божевільним фанатиком, я зраджу свою душу й відмовлюся від того, ким я є?!.
— Ви маєте рацію, ваше преосвященство, я Відьма. Але я ні від Диявола, ні від Бога. Я вільна у своїй душі, я — ВІДАЮ... І Ви ніколи не зможете забрати в мене цього. Ви можете лише вбити мене. Але навіть тоді я залишуся тою, ким є... Однак у такому разі Ви вже ніколи не побачите мене...
Я наосліп завдала слабкого удару... Не було жодної певності, що він буде точним. Але Карафа раптом зблід, і я зрозуміла, що мала рацію. Хоч як ненавиділа жіночу половину ця непередбачувана людина, до мене в нього жевріло дивне й небезпечне почуття, якого я наразі точно визначити не могла. Але головне — воно було! І наразі тільки це було важливим. А проаналізувати його можна було й пізніше, якщо зараз вдасться Карафу «зловити» на цю просту жіночу приманку... Але я не знала тоді, наскільки сильною була воля цієї незвичайної людини... Збентеження зникло так само швидко, як і з’явилося. Переді мною знову стояв холодний і спокійний кардинал.
— Це було б величезною втратою для всіх, хто цінує красу, мадонно. Але надто велика краса буває небезпечною, оскільки вона губить чисті душі. А Ваша точно не залишить нікого байдужим, тому буде краще, якщо вона просто перестане існувати... 
Карафа пішов. А в мене волосся стало дибки — настільки сильний жах він вселяв у мою втомлену самотню душу... Я була сама. Мої рідні і близькі були по той бік від цих кам'яних стін, і я аж ніяк не була впевнена, що побачу їх коли-небудь... Моє малятко – Ганну, яку я так гаряче любила, прихистили у Флоренції Медичі, і я дуже сподівалася, що Карафа не знав, де вона і в кого. Свого чоловіка, який мене обожнював, я попросила бути з нею і він не знав, що мене схопили. В мене не було жодної надії. Я була насправді зовсім сама.
З того злощасного дня почалися нескінченні суди над знаменитою «Венеційською Відьмою», тобто — наді мною... Але Венеція була насправді вільним містом і не давала так просто знищувати своїх дітей. Інквізицію всі ненавиділи, і Карафі доводилося на це зважати. Тому мене судив «верховний трибунал інквізиції», який звинувачував мене у всіх можливих пороках, про більшість з яких я ніколи навіть не чула. Єдиною світлою подією за цей жахливий період була несподівана й дуже сильна підтримка друзів, яка змусила Карафу бути набагато обережнішим у своїх звинуваченнях, але це не допомогло мені вирватися з його небезпечних кігтів. 
Час ішов, і я знала, що настає небезпечний момент, коли Карафа почне атаку. Наразі це був лише «не дуже красивий спектакль», що тривав вже майже понад рік день за днем. Це, за їхніми уявленнями, напевно, мало мене бодай трохи заспокоїти чи навіть дати помилкову крихітну надію, що це коли-небудь закінчиться і що я, можливо, навіть «щасливо піду додому»... Мене чомусь «присипляли», бажаючи, мабуть, вдарити ще сильніше. Але Карафа помилявся. Я знала, що він лише вичікує. Тільки наразі не знала, чого саме.
І такий день нарешті настав... Вранці мені оголосили, що «оскільки моя “справа”» є особливо важливою і місцева інквізиція не в змозі її вирішити, мене посилають до Риму, на світлу волю Папи, аби він нарешті ухвалив мені свій «справедливий вирок».
Це був кінець... Ніхто на світі не зможе мені допомогти, якщо я потраплю в руки Римської інквізиції. Карафа тріумфував! Він святкував перемогу. Я була майже мертвою.
36. Ізидора-2. Рим
Через тиждень переді мною постало «святе» місто Рим, сповнене темної «величі»... Якщо не враховувати краси палаців, соборів і церков, місто було дуже похмурим і на диво брудним. А для мене – ще й містом моєї смерті, адже я знала, що тут від Карафи не зможу піти. 
Мене поселили в якомусь дуже великому палаці, нічого не пояснюючи, не кажучи ні слова. Обслуговувала мене німа служниця, і це теж не провіщало нічого доброго. Та одна обставина все ж давала «примарну» надію — мене поселили в замку, а не в камері для обвинувачених, що могло означати: мені залишать можливість захищатися.
Я помилялася...
Наступного ранку з'явився Карафа. Свіжий і дуже задоволений, що, на жаль, не передбачало нічого доброго для мене. 
Він сів у крісло просто переді мною, не спитавши на це дозволу. У такий спосіб Карафа чітко дав зрозуміти, що господар тут він, а я — лише підсудна в красивій клітці...
— Сподіваюся, дорога була легкою, мадонно Ізидоро? — підкреслено-ввічливим тоном промовив він. — Як Ваші покої? Вам щось потрібно?
— О, так! Я хотіла б повернутися додому! — підіграючи його тону, жартівливо відповіла я. 
Я знала, що втрачати мені практично нічого, оскільки своє життя я вже майже втратила. Тому, вирішивши позбавити Карафу задоволення мене зламати, щосили прагнула, щоб він не помітив, наскільки мені страшно... 
Те, чого я боялася найбільше, – не смерть. Я боялася навіть думки про те, що вже ніколи не побачу тих, кого так сильно і самовіддано любила — свою сім'ю. Що, найімовірніше, уже ніколи не обійму своєї маленької Ганни... Не навчу її того, чого вчила мене моя мати і що вміла я сама... Що залишаю її цілковито беззахисною проти зла і болю... І що вже не скажу їй нічого того, що хотіла і що повинна була сказати. 
Я жаліла свого чудового чоловіка, який, знала, дуже важко переживатиме, якщо втратить мене. Як холодно і порожньо буде в нього на душі!.. А я навіть не зможу сказати йому останнє «прощавай»...
Найбільше мені було шкода батька, для якого я була сенсом життя, «зіркою»-дороговказом, що освітлювала його нелегкий тернистий шлях... Після «відходу» мами я стала для нього всім, що залишалося, аби вчити і сподіватися, що одного дня я стану тією, кого він так наполегливо намагався з мене «зліпити»... 
От чого я боялася. Моя душа ридала, думаючи про всіх, кого люблю. Про тих, кого тепер залишала... Але й цього було мало. Я знала, що Карафа не дасть мені так просто піти. Знала, що він неодмінно змусить мене дуже страждати... Тільки не уявляла тоді, наскільки нелюдським буде це страждання... 
— Це єдине, чого я не можу Вам надати, мадонно Ізидоро, — забувши про свій світський тон, різко відповів кардинал. 
— Ну що ж, тоді дозвольте хоча б побачити мою маленьку дочку, — холонучи всередині від неможливої надії, попросила я.
— А це ми вам обов’язково влаштуємо! Тільки, гадаю, трохи пізніше,— розмірковуючи про щось своє, задоволено промовив Карафа.
Новина мене приголомшила! У нього і щодо моєї маленької Ганни, мабуть, був свій план!.. 
Я погоджувалася зносити всі жахіття сама, але не готова була навіть подумати, що може постраждати моя сім'я. 
— У мене до Вас запитання, мадонно Ізидоро. І від того, як Ви на нього відповісте, залежатиме, чи побачите Ви невдовзі свою дочку, або Вам доведеться забути, як вона виглядає. Тому раджу добряче подумати, перш ніж відповідати, — погляд Карафи став гострим, як сталевий клинок... — Я хочу знати, де тепер знаменита бібліотека Вашого діда?
То от що шукав божевільний інквізитор!.. Як з’ясувалося, не таким уже й божевільним він був... Так, він мав рацію — стара бібліотека мого дідуся містила чудове зібрання поживи для душі й розуму! Це була одна з найдавніших і найбільш рідкісних у Європі книгозбірень, і їй заздрив сам великий Медичі, який, як відомо, за рідкісні книги ладен був продати навіть свою душу. Але навіщо вона Карафі?!. 
— Бібліотека дідуся, як Вам відомо, завжди була у Флоренції, але не знаю, що з нею сталося після його смерті, Ваше преосвященство, оскільки більше не бачила її. 
Це була дитяча брехня, і я розуміла, наскільки наївно вона звучала... Але іншої відповіді так відразу не знайшла. Я не могла допустити, аби найбільш рідкісні у світі праці філософів, учених і поетів, праці великих Учителів потрапили в брудні лапи церкви чи Карафи. Я не мала права допускати цього! Тому, поки не вигадала чогось кращого, що змогло б якось захистити книги, відповіла перше, що тоді спало на думку в моїй розбурханій від дикого напруження голові. Вимога Карафи була настільки несподіваною, що мені потрібен був час, аби подумати, як чинити далі. Ніби підслухавши мої думки, Карафа промовив:
— Ну що ж, мадонно, даю вам час на роздуми. І дуже раджу не помилитися...
Він пішов. А на мій маленький світ опустилася ніч...
Весь цей страшний час я подумки спілкувалася зі своїм любим, виснаженим батьком, який, на жаль, не міг повідомити мені нічого втішного, окрім однієї позитивної новини — Ганна все ще була у Флоренції, і хоча б за неї наразі можна було не боятися.
Але мій нещасний чоловік, бідний Джіроламо, повернувся до Венеції, бажаючи мені допомогти, і лише там дізнався, що вже надто пізно — що мене відвезли до Рима... Його відчаю не було меж!.. Він писав довгі листи Папі. Надсилав ноти протесту «сильним світу цього», яким я колись допомагала. Але марно. Карафа не зважав на жодні прохання і благання...
— А хіба ти не могла просто зникнути?! Чи принаймні «відлетіти?.. Чому ти не скористалася чимось?!!! — не витримавши, вигукнула засмучена розповіддю Стелла. — Боротися завжди треба до кінця!.. Так мене бабуся вчила.
Я дуже втішилася — Стелла оживала. Її бійцівський дух знову брав гору, як тільки в цьому з'явилася нагальна потреба.
— Якби все було так просто!.. — сумно похитавши головою, відповіла Ізидора. — Адже річ була не лише в мені. Я зовсім нічого не знала про плани Карафи щодо моєї сім'ї. І мене дуже лякало те, що я не могла нічого побачити, скільки б не намагалася. Це вперше в моєму житті жодне «видіння», жодні мої «відьомські таланти» не допомагали... Я могла проглянути будь-яку людину чи будь-яку подію на тисячу років наперед! Могла абсолютно точно передбачити навіть майбутні втілення, чого не міг зробити жоден Відун на Землі, але мій Дар мовчав, коли йшлося про Карафу, і я не могла цього зрозуміти. Будь-які мої спроби подивитися його відразу «розсіювалися», наштовхуючись на дуже щільний золотисто-червоний захист, який постійно «витав» навколо його фізичного тіла, і я ніяк не могла його пробити. Це було нове і незрозуміле, з чим я ніколи не стикалася раніше...
Звісно, кожен у моїй сім'ї (навіть маленька Ганна!) умів створювати собі прекрасний захист, і кожен робив це по-своєму, аби захист був індивідуальним, на випадок біди. Але яким би складним він не був, я знала, що будь-якої миті можу «пройти наскрізь» через захист будь-кого зі своїх знайомих відунів (якби раптом виникла нагальна потреба), зокрема й через захист мого батька, який знав і вмів набагато більше, ніж я. Але з Карафою це не спрацьовувало... Він володів якоюсь чужою, дуже сильною і дуже вишуканою магією, з якою я ніколи не стикалася... Я знала всіх Відунів Європи — він не був одним із них.
Я, як і всі, знала, що він був істинним «слугою господа» і вірним «сином церкви», і, за загальними уявленнями, у жодному разі не міг використовувати те, що називав «диявольським проявом» і чим користувалися ми, Відьми і Відуни!.. Що ж у такому разі це було?!. Невже найвірніший слуга церкви і великий інквізитор насправді був чорним Чаклуном?!. Попри те, що це було цілком і зовсім неймовірно, це єдине пояснення, яке я могла дати, чесно поклавши руку на серце. Але як у такому разі він поєднував свої «святі» обов'язки з «диявольським» (як він називав) ученням?!. Хоча те, що він чинив на Землі, саме й було насправді Диявольським і чорним...
Знову подумки розмовляючи з батьком, я запитала, що він думає з цього приводу.
— Це не він, люба... Йому просто допомагають. Але я не знаю — хто. Такого немає на Землі...
Що далі, то важче!.. Світ справді перевертався з ніг на голову... Але я пообіцяла собі спробувати якимсь чином дізнатися, чим користувався цей дивний «святий отець», паралельно переслідуючи і спалюючи подібних до себе...
Адже, якщо це правда і він використовував «учення Диявола» (як він це називав), то і «праведне» життя Великого Карафи мало б закінчитися на вогнищі, разом з життям усіх Відунів і Відьом, яких він спалював!.. 
Але я запізнилася...
Наступного ранку чекала Карафу, чітко налаштована довідатися, чим усе-таки користувався цей дивний «святий отець». Але Карафа не з'явився. Не з'являвся наступного дня, наступного тижня... Я не могла зрозуміти: це просто перепочинок, чи він замислив щось дуже страшне стосовно когось із моєї сім'ї? Але, на превеликий жаль, як я згодом дізналася, це було ні одне, ні інше... А набагато небезпечніше, ніж будь-які його витівки... Невдовзі, почувши постійний передзвін і сумні співи на вулицях, я зрозуміла — помер Римський Папа... Це пояснювало тривалу відсутність мого тюремника. А наступного дня німа служниця, мало не пританцьовуючи від щастя, принесла мені вишуканий листок паперу, на якому було повідомлення, що новим Папою Павлом IV оголосили Джованні П’єтро Карафу — мого страшного й непередбачуваного ворога...
Тепер можна було  хіба що чекати...
Через два дні мене із зав'язаними очима перевезли в палац, що приголомшував багатством інтер’єрів і зухвалою красою. Як я дізналася пізніше — особистий палац Карафи. Він з'явився через тиждень, так само підтягнутий і небезпечний, у «сяйві своєї необмеженої влади», і простягнув мені для поцілунку свою доглянуту руку з величезним блискучим Папським перснем... Я схилилася перед ним нижче, ніж завжди, оскільки цього вимагала пристойність, а також тому, що наразі не визначилася щодо своєї подальшої поведінки з ним.
— Як поживаєте, мадонно Ізидоро? Сподіваюся, Ви задоволені своїми покоями?
Карафа був максимально світським і задоволеним, знаючи, що я цілковито під його владою і що тепер уже точно ніхто не зможе йому ні в чому перешкодити...
— Вітаю Вас з перемогою, Ваша святосте! — навмисно наголосивши на слові «святість», спокійно сказала я. — Боюся, тепер я надто нікчемна фігура, щоб змусити турбуватися Папу... Ви передасте мою справу комусь іншому?
Карафа завмер. Він ненавидів мій спокій. Прагнув змусити мене боятися... 
— Маєте рацію, мадонно Ізидоро, можливо, Ви перейдете до мого найкращого помічника... все залежатиме лише від вас. Ви подумали над моїм запитанням? 
— Які саме книги Вас цікавлять, Ваша святосте? Чи Ви хочете знайти все, щоб знищити?
Він щиро здивувався.
— Хто Вам сказав таку нісенітницю?.. 
— Адже Ви кидали у вогонь тисячі книг лише у Венеції. А ще ж інші міста... Для чого ще вони можуть Вам знадобитися?
— Моя найдорожча чаклунко, — посміхнувся Карафа, — існують «книги» і КНИГИ... І те, що я спалював, завжди стосувалося першої категорії... Пройдімо зі мною, я покажу Вам дещо цікаве.
Карафа штовхнув важкі позолочені двері, і ми опинилися у вузькому, дуже довгому, темному коридорі. Він узяв зі собою срібний свічник, на якому горіла одна-єдина товста свічка.
— Ідіть за мною, — коротко наказав новоспечений Папа.
Ми довго йшли, минаючи безліч невеликих дверей, за якими не було чутно ні звуку. Але Карафа йшов далі, і в мене не було іншого вибору, окрім як мовчки прямувати за ним. Нарешті ми опинилися біля дивних «глухих» дверей, які не мали дверної ручки. Він непомітно щось натиснув, і важкі двері легко зрушили з місця, відкриваючи вхід у приголомшливу залу... Це була бібліотека!.. Найбільша, яку я коли-небудь бачила!!! Величезний простір від підлоги до стелі заповнювали книги!.. Вони були скрізь — на м'яких диванах, на підвіконнях, на суцільних полицях, і навіть на підлозі... Їх тут були тисячі!.. Мені перехопило подих — ця книгозбірня була набагато більша, ніж бібліотека Медичі.
— Що це?! — на мить забувши, з ким я тут, приголомшено вигукнула я.
— Це і є КНИГИ, мадонно Ізидоро, — спокійно відповів Карафа. — І якщо Ви захочете, вони будуть Вашими... Усе залежить тільки від Вас.
Від його погляду, що горів вогнем, я завмерла на місці й відразу пригадала, де я і з ким. Прекрасно скориставшись моєю самовідданою і безмежною любов’ю до книг, Карафа змусив мене на мить забути страшну реальність, яка, як тепер з’ясувалося, невдовзі мала стати ще страшнішою... 
Карафі тоді було понад сімдесят років, хоча виглядав він напрочуд моложаво. Колись, на самому початку нашого знайомства, я навіть іноді думала, чи не допоміг йому хтось із відунів, відкривши наш секрет довголіття?!. Але потім він раптово почав різко старіти, і я про це геть забула. А тепер не могла повірити, що ця могутня і підступна людина, в руках якої була необмежена влада над королями і принцами, щойно зробила мені дуже «завуальовану» й туманну пропозицію... в якій можна було запідозрити якусь надзвичайно дивну краплину дуже небезпечного кохання?!.
Я буквально завмерла всередині від жаху!.. Адже, якщо це справді так, то жодна земна сила не могла вберегти мене від його пораненої гордості і мстивої у своїй злості чорної душі!..
— Пробачте за нескромність, Ваша святосте, але щоб уникнути помилки з мого боку, чи не буде на те Ваша воля пояснити точніше, що Ви хотіли цим сказати? — дуже обережно відповіла я.
Карафа м'яко посміхнувся і, взявши мою тремтячу руку в свої витончені, тонкі пальці, дуже тихо промовив:
— Ви — перша жінка на землі, мадонно Ізидоро, яка, за моїми уявленнями, гідна справжнього кохання... І Ви дуже цікавий співбесідник. Чи не здається Вам, що Ваше місце швидше на троні, ніж у в'язниці інквізиції?.. Подумайте про це, Ізидоро. Я пропоную Вам свою дружбу, нічого більше. Але моя дружба варта чимало, повірте... І я дуже хотів би Вам це довести. Однак усе, звісно, залежатиме від Вашого рішення... — і, на мій превеликий подив, додав: — Ви можете залишитися тут до вечора, якщо бажаєте щось почитати; думаю, знайдете дуже багато цікавого для себе. Подзвоните, коли закінчите, і Ваша служниця покаже дорогу назад.
Карафа був спокійним і стриманим, що засвідчувало його цілковиту впевненість у своїй перемозі... Він навіть на мить не припускав, що я можу відмовитися від такої «цікавої» пропозиції... А особливо в моєму безвихідному становищі. І саме це й лякало найбільше... Оскільки я, звісно, планувала відмовити йому. Але як саме це зробити, наразі не мала анінайменшого уявлення... 
Я озирнулася довкола — кімната вражала!.. Від зшитих вручну палітурок старих книг до папірусів і рукописів на бичачій шкірі і до пізніх, уже друкованих книг, ця бібліотека була скарбницею світової мудрості, справжнім торжеством геніальної людської Думки!!! Це була, мабуть, найцінніша бібліотека, яку коли-небудь бачила людина!.. Я стояла, цілковито приголомшена, зачарована тисячами томів, що «говорили» зі мною, і ніяк не могла зрозуміти, як таке багатство може поєднуватися з тими прокльонами, які інквізиція так гнівно і «щиро» сипала на аналогічні видання?.. Адже для справжніх інквізиторів усі ці книги мали бути найсправжнісінькою ЄРЕССЮ, за яку люди горіли на вогнищах і яку категорично забороняли, як страшний злочин проти церкви!.. То яким чином тут, у підвалах Папи, збереглися такі цінні книги, які нібито в ім'я «спокутування й очищення душ» до останнього листочка спалювали на площах?!. Значить, усе, що говорили «отці-інквізитори», усе, що вони чинили, – лише страшна завуальована БРЕХНЯ! І ця нещадна брехня глибоко і міцно засіла в простих і відкритих, наївних і віруючих людських серцях!.. А я колись була цілком упевнена, що церква щира у своїй вірі!.. Адже будь-яка віра, хоч якою дивною видавалася, для мене завжди втілювала в собі щирий дух і віру людини в щось чисте і високе, до чого, в ім'я порятунку, прагнула її душа. Я ніколи не була «віруючою», бо вірила тільки в Знання. Але завжди поважала переконання інших, оскільки, згідно з моїми уявленнями, людина сама мала право вибирати, куди скерувати свою долю, і чужа воля не повинна була насильно вказувати, як потрібно прожити життя. Тепер я зрозуміла, що помилялася... Церква брехала, вбивала і ґвалтувала, не зважаючи на таку «дрібницю», як поранена й понівечена людська душа... 
І хоч мене дуже захоплювало побачене, треба було повертатися до дійсності, у якій, на жаль, нічого втішного мене тоді не чекало... 
Святий Отець Церкви Джованні П’єтро Карафа любив мене!.. О, боги, як же він, мабуть, за це мене ненавидів!!! І наскільки посилиться його ненависть, коли він невдовзі почує мою відповідь...  
Я не могла зрозуміти цю людину. Хоча до того будь-яку людську душу завжди могла вільно читати, наче розгорнуту книгу. Він був зовсім непередбачуваним, і неможливо було відчути тонкі зміни його настрою, які могли спричинити жахливі наслідки. Я не знала, скільки ще зможу протриматися і як довго він має намір мене терпіти. Моє життя цілковито залежало від цього фанатичного і жорстокого Папи, але я точно знала одне – що не брехатиму. А це означало, що жити мені вже не надто довго...
Я знову помилялася.
Наступного дня мене провели вниз, до похмурої, величезної кам'яної зали, яка цілком випадала із загальної атмосфери прекрасного палацу. Карафа сидів на високому дерев'яному кріслі наприкінці цієї дивної зали і був утіленням похмурої рішучості, що відразу могла перетворитися на найвитонченіше зло... 
Я зупинилася посередині, не наважуючись підійти ближче, оскільки наразі не знала, чого він чекав від мене. Папа встав і величаво-повільно рушив у мій бік. Щось було не так!.. Він був надто урочистим і відчуженим. Раптом я чітко відчула, як усе моє тіло охопив тваринний страх. Але ж я його не боялася! Чи принаймні не боялася настільки!.. Це було передчуттям чогось дуже поганого, від чого холонула моя втомлена душа... І я ніяк не могла визначити — чого саме. 
— Ну як, Ви насолодилися читанням, Ізидоро? Сподіваюся, Ви провели приємний день?
Він звертався до мене просто на ім’я, начебто підкреслюючи цим, що формальності нам уже не потрібні...
— Дякую, ваша святосте, у Вас справді неперевершена бібліотека, — якнайспокійніше відповіла я. — Гадаю, навіть великий Медичі позаздрив би вам! Але я хотіла б поставити Вам одне запитання, якщо  дозволите? 
Карафа кивнув. 
— Як  могла потрапити ця відверта ЄРЕСЬ у Ваш Святий Божий Дім?.. І як вона досі може там бути?..
— Не будьте такою наївною, мадонно! — поблажливо посміхнувся Карафа. — Щоб перемогти ворога, треба його зрозуміти, а зрозуміти його можна, лише пізнавши. Але щоб пізнати, треба спершу дуже добре його вивчити. Інакше перемога буде несправжньою... 
— Ваша святість читали всі ці книги?!.. Але ж на це не вистачить цілого людського життя!..
— Ну, це залежить від того, наскільки довгим буде життя, Ізидоро. Та й від того, як читати... Чи не так? Адже ви теж умієте дещо з цього, хіба ні?
Очі Карафи стали гострими і пронизливими, ніби він бажав зазирнути мені в душу. А може, і зазирнув?.. 
Він надто багато знав про мене того, що могли знати лише дуже близькі мені люди. І я наважилася запитати.
— Ви знаєте про мене чимало такого, про що не знала навіть моя покійна мати. Що це означає, Ваша святосте?
— Ви все ще не хочете поглянути правді в очі, Ізидоро. Я дізнався про Вас усе, що бажав дізнатися. Вас це лякає? У моїх підвалах був один з ваших учителів... він розповів мені все. Але тоді я ще не знав Вас, як знаю тепер.
І я відразу його побачила... Це справді був мій учитель, найдобріший і найрозумніший з усіх, хто мене вчив. Він висів на гаку, в якомусь страшному підвалі, весь вкритий власною кров'ю... І вмирав...
— Як Ви могли таке вчинити?! Це жахливо!!! У чому він, по-вашому, був винен?! 
Моє серце рвалося на шматки, не бажаючи прийняти жах побаченого. На якийсь час я заспокоїлася — і програла!.. Мабуть, недаремно Карафу вибрали Папою... Він був справжнім майстром тортур, чорним генієм, який зумів-таки «заколисати» мій щоденний страх!
З першого дня, щойно опинилася в його руках, я підсвідомо дуже хотіла вірити, що мене є якийсь хоча б найменший шанс! І от мене спіймали, наче сліпе кошеня, яке не встигло навіть розплющити очей... А Карафа – своїм спокійним, світським поводженням зі мною, красою кімнат, у яких мене поселив, приголомшливою бібліотекою, яку так відкрито показав напередодні – по краплині, день за днем, вливав у мене віру в цей крихкий, крихітний «шанс»... І він досягнув успіху — я повірила... І програла.
— О, дорога моя Ізидоро, Ви ж такі розумні! Невже Ви думаєте, що я повірю, начебто Ви щиро чекаєте на «справедливий» вирок... коли цей вирок ухвалюю я сам?!.. 
І це вже був справжній Карафа. Фанатик-інквізитор, що раптом несподівано здобув необмежену владу. А може, саме до цієї влади він і йшов усі свої довгі роки? Хоча для мене вже не мало значення, чого він бажав. Я раптом дуже чітко усвідомила, що будь-якої секунди можу опинитися на місці свого доброго вчителя й висітиму на тому самому страшному гаку... Якби Карафа цього захотів.
— А як же Бог?!.. Невже Ви не боїтеся навіть Його?.. 
— Ну що Ви, Ізидоро! — хижо посміхнувся Карафа. — Бог пробачить мені все, що твориться на Його славу!
Це було божевілля. І моя крихка надія, корчачись, почала вмирати...
— Чи подумали Ви над моєю пропозицією, мадонно? Сподіваюся, у Вас було досить часу, щоб усвідомити своє становище? І мені не знадобиться наступний удар?..
У мене похололо серце — яким він буде, цей «наступний удар»?.. Але потрібно було відповідати, і я не хотіла, щоб він побачив, як я боялася.
— Якщо не помиляюся, Ви пропонували мені свою дружбу, Ваша святосте? Але ціна дружби невисока, якщо її здобувають, вселяючи страх. Я не бажаю такої дружби, навіть якщо доведеться страждати. Я не боюся болю. Набагато страшніше, коли болить душа.
— Яке ж Ви дитя, дорога Ізидоро!.. — засміявся Карафа. — Це як з книгами — існує «страждання» і СТРАЖДАННЯ. І я щиро раджу Вам не пробувати другого варіанту!
— Хай там як — Ви не друг, Джованні. Ви навіть не знаєте, що насправді означає це слово... Я чудово розумію, що повністю перебуваю у Ваших жорстоких руках, і мені все одно, що відбуватиметься зараз...
Я вперше навмисно звернулася до нього по імені, прагнучи розлютити. Я й справді була майже дитям щодо всього, пов’язаного зі злом, і далі не уявляла, на що була насправді здатна ця хижа, та, на жаль, дуже розумна людина. 
— Ну що ж, Ви вирішили, мадонно. Нарікайте на себе.
Його слуга різко взяв мене під руку і підштовхнув до вузького коридору. Я вирішила, що це кінець, що саме зараз Карафа віддасть мене катам... 
Ми спустилися глибоко вниз, оминаючи безліч маленьких, важких дверей, за якими лунали крики і стогони, і я ще більше упевнилася в тому, що, мабуть, настав нарешті і мій час Я не знала, як довго зможу витримувати тортури і наскільки сильними вони бувають. Ніхто ніколи не завдавав мені фізичного болю, тому дуже складно було зорієнтуватися, наскільки сильною я можу бути в такій ситуації. Усе моє коротке життя мене оточувала любов рідних і друзів, і я навіть не уявляла, якою злою й жорстокою буде моя доля... Як і безліч моїх друзів — відунок і відунів — я не могла побачити свою долю. Напевно, це від нас закрили, щоб ми не намагалися змінити своє життя. А можливо, ще й тому, що як і всі решта, ми мали свій обов’язок – прожити те, що нам призначено, не намагаючись піти раніше, якщо побачимо якийсь жах, який чомусь приготувала наша сувора доля... 
І от настав день, коли в мене не було вибору. Точніше, вибір був. І я вибрала це сама. Тепер потрібно витримати те, що мене чекає, і якимсь чином вистояти, зумівши не зламатися... 
Карафа нарешті зупинився перед одними дверима, і ми увійшли. Неймовірний жах, від якого холонула душа, скував мене з голови до ніг!.. Це було справжнє Пекло, якщо воно могло існувати на Землі! Торжество звірства, якого нормальна людина зрозуміти не могла... У мене майже зупинилося серце.
Кімната, повністю залита людською кров’ю... Люди висіли, сиділи, лежали на страшних «інструментах» тортур, призначення яких я не могла навіть уявити. Кілька цілком спокійних, вимащених кров’ю осіб неквапливо займалися своєю «роботою», не відчуваючи, мабуть, жодної жалості, жодних докорів сумління, ні хоча б якихось людських почуттів... У кімнаті пахло паленим м’ясом, кров’ю і смертю. Напівживі люди стогнали, плакали, кричали... а в деяких уже не було сил навіть кричати. Вони просто хрипіли, не реагуючи на тортури, ніби полотняні ляльки, яких доля милостиво позбавила будь-яких відчуттів...
Мене прорвало зсередини! На мить я навіть забула, що дуже скоро стану однією з них... Уся моя сила, що вирувала, раптом вилилася назовні, і... тортурна кімната перестала існувати... Залишилися тільки голі, залиті кров’ю стіни і страшні «інструменти» тортур, від яких холонула душа... Усі люди, що були там, — і кати, і їхні жертви — безслідно зникли.
Карафа стояв блідий, як сама смерть, і дивився на мене, не відриваючись, пронизуючи своїми страшними чорними очима, у яких були злість, осуд, здивування і навіть якесь дивне, незрозуміле захоплення... Він не промовив ні слова. Його внутрішня боротьба відображалася лише на обличчі. Сам він був нерухомим, наче статуя... Він щось вирішував.
Мені було щиро шкода людей, що пішли в «інше життя», так жорстоко замучені і, напевно, невинні. Але я була абсолютно впевнена, що моє несподіване втручання позбавило їх жахливих, нелюдських мук. Я бачила, як ішли в інше життя їхні чисті, світлі душі, і в моєму завмерлому серці плакала печаль... Це вперше за довгі роки своєї складної «відьомської практики» я забрала дорогоцінне людське життя... Тепер можна лише сподіватися, що там, у тому іншому, чистому й лагідному світі, вони знайдуть спокій.
Карафа хворобливо вдивлявся в моє обличчя, ніби бажаючи дізнатися, що спонукало мене так вчинити, хоча я знала, що досить найменшого помаху його «світлої» руки, і я відразу опинюся на місці тих, що «пішли» і, можливо, дуже жорстоко за це заплачу. Але я не розкаювалася... Я тріумфувала! Що хоча б комусь допомогла врятуватися з його брудних лап. І, напевно, моє обличчя щось йому сказало, бо наступної миті Карафа рвучко схопив мене й потягнув до інших дверей...
— Що ж, сподіваюся, Вам це сподобається, мадонно! — і різко заштовхнув мене всередину...
А там... підвішений на стіні, як на розп’ятті, висів мій коханий Джіроламо... Мій лагідний і добрий чоловік... Не було такого болю і такого жаху, який не полоснув би в цю мить моє понівечене серце!.. Я не могла повірити в те, що бачила. Моя душа відмовлялася це приймати, і я безпорадно заплющила очі.
— Ну що Ви, люба Ізидоро! Вам доведеться дивитися наш маленький спектакль! — загрозливо-ласкаво сказав Карафа. — І, мабуть, доведеться дивитися до кінця!..
То от що придумав цей безжалісний і непередбачуваний «святійший» звір! Він побоявся, що я не зламаюся, і вирішив ламати мене через муки моїх коханих і рідних!.. Ганна!!! О боги — Ганна!.. У моєму понівеченому мозку спалахнув кривавий спалах — наступною могла стати моя бідна маленька донька!
Я спробувала опанувати себе, аби позбавити Карафу відчуття цілковитого задоволення від цієї брудної перемоги. І щоб він не подумав, що йому вдалося хоч трішки мене зламати, і він не використовував цей «успішний» метод на інших членах моєї нещасної сім'ї...
— Схаменіться, Ваша святосте!.. — з жахом вигукнула я. — Адже ви знаєте, що мій чоловік ніколи нічого не робив проти церкви! Як таке можливо?! Як Ви можете змушувати невинних платити за помилки, яких вони не здійснювали?!
Я чудово розуміла, що це була лише порожня розмова, і що вона нічого не дасть, і Карафа теж це прекрасно знав...
— Ну що Ви, мадонно, ваш чоловік дуже цікавить нас! — в’їдливо посміхнувся «великий інквізитор». — Адже Ви не зможете заперечувати, що Ваш дорогий Джіроламо займався вельми небезпечною практикою – анатомією?.. І хіба не передбачає ця гріховна практика такого дійства, як длубання в мертвих людських тілах?..
— Але це наука, Ваша святосте!!! Це нова галузь медицини! Вона допоможе згодом лікарям краще зрозуміти людське тіло, щоб полегшити лікувати хворих. Хіба церква вже забороняє навіть лікарів?!..
— Лікарям, які від Бога, не потрібне це «сатанинське дійство»! — гнівно закричав Карафа. — Людина помре, якщо так вирішив Господь, тому краще б Ваші «горе-лікарі» піклувалися про його грішну душу!
— Ну, про душу, я бачу, вельми посилено «піклується» церква!.. Невдовзі, думаю, у лікарів загалом роботи не буде... — не стрималася я.
Я знала, що мої відповіді його дратували, але нічого не могла зробити. Моя поранена душа кричала... Я розуміла: хоч якою «зразковою» буде моя поведінка, це не врятує бідного Джіроламо. Карафа мав щодо нього свій жахливий план, і навіть не думав його змінювати, позбавляючи себе настільки сильного задоволення...
— Сідайте, Ізидоро, в ногах правди немає! Зараз Ви побачите, що чутки про інквізицію – не казки... Йде війна. І наша улюблена церква потребує захисту. А я, як Ви знаєте, її найвірніший син...
Я здивовано втупилася в нього, подумавши, що Карафа потрохи реально божеволіє... 
— Яку війну Ви маєте на увазі, Ваша святосте?..
— Ту, яка йде довкола всіх нас з-дня-на-день!!! — чомусь раптово розлютившись, закричав Папа. — Яка очищає Землю від таких, як Ви! Єресь не повинна існувати! І доки я живий, винищуватиму її в будь-якому прояві — книги, картини чи просто живі люди!..
— Ну, щодо книг, то про це в мене завдяки Вашій «світлій» допомозі тепер є вельми чітка думка. Однак це чомусь зовсім не поєднується з Вашим «священним» обов’язком, про який Ви кажете, Ваша Святосте...
Я не знала, що сказати, як зупинити, аби не починався цей страшний, як він його назвав, «спектакль»!.. Але «великий інквізитор» прекрасно розумів, що я, нажахана тим, що мене чекає, намагаюся затягнути час. Він був прекрасним психологом і не дозволив мені продовжувати мою наївну гру.
— Починайте! — Карафа махнув рукою одному з катів і спокійно сів у крісло... Я зажмурилася. 
Відчула запах паленого м'яса, Джіроламо дико закричав.
— Я ж Вам сказав, розплющте очі, Ізидоро!!! — оскаженіло заволав мучитель. — Ви маєте насолодитися винищуванням ЄРЕСІ так само, як насолоджуюся цим я! Це обов’язок кожного вірного християнина. Правда, я забув, з ким маю справу... Адже Ви не християнка, Ви — ВІДЬМА!
— Ваша святосте, Ви прекрасно володієте латиною... Тому Ви маєте знати, що слово «HАERESIS» з латині означає ВИБІР або АЛЬТЕРНАТИВА. Як Вам вдається поєднувати два настільки несумісні поняття?.. Не бачу, щоб Ви залишали комусь право вільного вибору! Чи хоча б найменшу альтернативу... — гірко вигукнула я. — Людина ПОВИННА мати право вірити в те, до чого тягнеться її душа. Ви не можете ЗМУСИТИ людину вірити, оскільки віра йде від серця, а не від ката!..
Карафа хвилину здивовано розглядав мене, наче перед ним стояла якась дивовижна тварина... Потім, струсивши з себе заціпеніння, тихо сказав:
— Ви набагато небезпечніші, ніж я думав, мадонно. Ви не лише дуже красиві, Ви ще й дуже розумні. Ви не повинні існувати за межами цих стін... Або не повинні існувати взагалі, — і, вже обернувшись до ката, — продовжуй! 
Крики Джіроламо проникали в найглибші куточки моєї напівмертвої душі і, вибухаючи там жахливим болем, розривали її на шматки... Я не знала, скільки Карафа мав намір мучити його, перш ніж знищити. Час повз неймовірно повільно, змушуючи мене тисячу разів умирати... Але попри все, я чомусь залишалася живою. І спостерігала... Після страшних тортур починали тортури ще страшніші. І так безконечно довго... Закінчивши припікання вогнем, почали дробити кістки... Далі – спотворювати плоть. Джіроламо повільно вмирав. І ніхто не пояснив йому — за що, ніхто не вважав за потрібне сказати хоча б щось. Його просто методично повільно вбивали на моїх очах, аби змусити мене робити те, чого бажав від мене новообраний глава святої християнської церкви... Я намагалася подумки говорити з Джіроламо, знаючи, що по-іншому вже не вдасться щось йому сказати. Хотіла попрощатися... Але він не чув. Він був далеко, рятуючи свою душу від нелюдського болю, і жодні мої зусилля не допомагали... Я посилала йому своє кохання, прагнучи окутати ним його понівечене тіло і хоч якось зменшити ці нелюдські страждання. Але Джіроламо лише дивився на мене потьмянілими від болю очима, ніби чіплявся за єдину найтоншу ниточку, що пов'язує його з цим жорстоким, але таким дорогим йому світом, що вже вислизав від нього... 
Карафа скаженів. Він ніяк не міг зрозуміти, чому я спокійна, адже прекрасно знав, що свого чоловіка я дуже-дуже любила. «Святійший» Папа палав бажанням знищити мене... Але не фізично. Він хотів розтоптати мою душу, аби повністю підпорядкувати моє серце і розум своїм дивним і нез'ясовним бажанням. Побачивши, що ми з Джіроламо не зводимо очей один з одного, Карафа не витримав — крикнув катові, наказуючи випалити моєму чоловікові його прекрасні очі... 
Ми із Стеллою завмерли... Це було надто жахливо, щоб наші дитячі серця, хоч і були загартованими, змогли це прийняти... Від нелюдяності й жахливості того, що відбувалося, нам перехопило подих. Таке не могло відбуватися на Землі!!! Просто не могло! Але безкінечна туга в золотих очах Ізидори кричала нам — могло!!! Ще й як могло!.. І ми лише безсило спостерігали далі, не наважуючись втручатися якимись безглуздими питаннями.
На якусь мить моя душа впала на коліна, просячи помилування... Карафа відразу це відчув і здивовано впився в мене очима, що горіли вогнем, не вірячи в свою перемогу. Але відразу збагнув, що надто рано зрадів... Зробивши над собою неймовірне зусилля й зібравши всю свою ненависть, я поглянула йому просто в очі... Карафа відсахнувся, отримавши сильний уявний удар. На секунду в його чорних очах промайнув переляк. Але так само швидко зник, як і з'явився... Він був винятково сильною і вольовою людиною, яка захоплювала б, якби не була настільки жахливою...
Моє серце стискалося, передчуваючи недобре... І відразу, отримавши схвальний кивок від Карафи, кат, як м'ясник, спокійно завдав просто в серце безпорадної жертви точного удару... Мій любий чоловік, мій ніжний Джіроламо перестав існувати... Його добра душа відлетіла туди, де не було болю, де завжди спокійно і ясно... Але я знала, що він чекатиме мене й там, коли б я не прийшла. 
Небеса обрушилися, вивергаючи потоки нелюдського болю. Люта ненависть, піднімаючись у моїй душі, ламала перешкоди, намагаючись вирватися назовні... Раптом, закинувши голову, я завила несамовитим криком пораненого звіра, зводячи до неба неслухняні руки. А з моїх долонь, що світилися, вилилася просто на Карафу «магія смерті», якої вчила мене колись моя покійна мати. Магія струмувала, окутуючи його худе тіло хмарою блакитного сяйва. Свічки в підвалі згасли, здавалося, густа непроглядна темрява поглинула наше життя... І лише Карафа й далі світився примарним біло-блакитним світлом. На якусь частку секунди я глянула в його розширені від злості очі, в яких побачила свою смерть... З ним нічого не відбувалося!.. Це було абсолютно неймовірно! Якби я вдарила будь-яку звичайну людину «магією смерті», вона не прожила б і секунди! А Карафа був живим і здоровим, попри удар, що спопеляв його життя. Тільки довкола його звичного золотисто-червоного захисту тепер, наче змії, вилися, спалахуючи, синюваті блискавки... Я не могла повірити своїм очам.
— Так-так!.. Мадонна Ізидора пішла в атаку! — прозвучав у темноті його глузливий голос. — Ну що ж, у всякому разі, стає цікаво. Не турбуйтеся, дорога Ізидоро, у нас з Вами буде ще безліч потішних хвилин! Це я можу Вам обіцяти. 
Повернувся кат, вносячи до підвалу запалену свічку. На стіні висіло закривавлене тіло мертвого Джіроламо... Моя понівечена душа завила, знову побачивши цю сумну картину. Але я нізащо не хотіла показувати Карафі свої сльози! Нізащо!!! Він був звіром, що любив запах крові... Але це була дуже дорога для мене кров. Тому, щоб цей хижак не відчув ще більшого задоволення, я не оплакувала свого коханого Джіроламо в нього на очах, сподіваючись, що на це в мене буде достатньо часу, коли він піде...
— Прибери це! — різко наказав катові Карафа, показуючи на мертве тіло.
— Зачекайте!!! Хіба я не маю права навіть попрощатися з ним?! — обурено вигукнула я. — Відмовити мені в цьому не може навіть церква! Точніше, саме церква повинна надати мені цю милість! Чи не вона закликає до милосердя? Хоча з боку святійшого Папи, як я розумію, цього милосердя не варто сподіватися!
— Церква Вам нічого не винна, Ізидоро. Ви чаклунка, і саме на Вас її милосердя не поширюється! — цілком спокійно промовив Карафа.— Вашому чоловікові вже не допоможе Ваш плач! Краще йдіть і подумайте, як стати більш поступливою, щоб не змушувати себе й інших далі так сильно страждати.
Він пішов, наче нічого не сталося, ніби й не обірвав щойно чиєсь дорогоцінне життя, ніби на душі в нього просто і добре... Якщо загалом у нього була душа як така.
Мене відвели в мої покої, так і не дозволивши віддати померлому чоловікові останню шану. 
Серце завмирало з відчаю й печалі, гарячково хапаючись за крихітну надію, що, можливо, Джіроламо був першим і останнім з моєї нещасної сім'ї, кого цей недолюдок у папській сутані змусив страждати і в кого він так просто і розважаючись відібрав життя. Я знала, що ні смерті свого батька, ні, тим більше, смерті Ганни я, найімовірніше, не зможу пережити. Але ще більше мене лякало те, що я розуміла: Карафа теж це знав... І я сушила голову, складаючи найфантастичніші плани. Але надія вціліти хоча б на найближчий час, щоб спробувати допомогти рідним, танула, як дим. 
Минув тиждень, Карафа не з'являвся. Можливо, йому (так само, як і мені!) потрібний був час, аби обдумати наступний крок. А можливо, його відволікли інші обов'язки – хоча в це мені повірити було важко. Так, він був Римським Папою... Але водночас він був і неймовірно азартним гравцем, якому понад його сили пропустити цікаву партію. А від гри зі мною в «кицьки-мишки» він відчував, думаю, справжнє задоволення... 
Тому я щосили прагнула заспокоїтися і знайти у своїй втомленій голові хоч якусь «розумну» думку, яка допомогла б мені зосередитися на нашій нерівній «війні», в якій у мене насправді не було жодної надії перемогти... Але я все одно не здавалася, бо для мене «людина, що здалася», набагато гірша, ніж мертва людина. Наразі я була живою – отже, могла боротися, навіть якщо моя душа повільно вмирала... Мені треба було протриматися хоч трохи, аби встигнути знищити цю смертельно небезпечну гадюку, якою був Карафа... Тепер я вже не сумнівалася, що зможу його вбити, якщо випаде така нагода. От тільки як це зробити, наразі не мала анінайменшого уявлення. Як щойно переконалася з власного сумного досвіду — з допомогою мого «звичайного» способу знищити Карафу неможливо. Значить, доведеться шукати щось інше, а часу для цього в мене, на жаль, майже не було. 
Також я весь час думала про Джіроламо... Він завжди був моєю теплою захисною «стіною», за якою я відчувала себе надійно й захищено... Але тепер її не було... І замінити не було чим. Джіроламо був найвірнішим і найлагіднішим чоловіком на світі, без якого дуже важлива частина мого світу потьмяніла, стала порожньою і холодною. Моє життя поступово заповнювали печаль, туга і ненависть... Бажання мстити Карафі, забуваючи про себе і про те, якою малою була моя сила порівняно з ним ... Горе мене засліплювало, занурювало в безодню відчаю, вибратися з якої я могла тільки якби перемогла його.
Карафа повернувся в моє життя приблизно через два тижні, раннього сонячного ранку, дуже впевнений у собі, свіжий і щасливий і, увійшовши до кімнати, радісно промовив:
— У мене для Вас сюрприз, мадонно Ізидоро! Думаю, він Вам дуже сподобається.
Мене відразу пройняло холодним потом — я знала його «сюрпризи», і не чекала від них нічого доброго...
Неначе прочитавши мої думки, Карафа додав:
— Це справді приємний сюрприз, обіцяю. Зараз самі переконаєтеся!
Двері відчинилися. У них, обережно озираючись, увійшла тендітна висока дівчинка... Жах і радість на секунду скували мене, не даючи поворухнутися... Це була моя донька, моя маленька Ганна!!! Правда, маленькою її тепер не назвеш, адже за ці два роки вона дуже виросла й подорослішала, стала  ще красивішою й милішою... 
Моє серце з криком рвонулося до неї, мало не вилетівши з грудей!.. Але не потрібно було квапитися. Я не знала, що замислив цього разу непередбачуваний Карафа. Тому треба було триматися дуже спокійно, що було майже понад мої людські сили. І лише страх зробити непоправну помилку стримував бурхливі емоції, що ураганом рвалися назовні. Щастя, жах, дика радість і страх втрати одночасно розривали мене на шматки!.. Карафа посміхався, задоволений враженням, яке справив... це відразу змусило мене здригнутися всередині. Я не наважувалася навіть подумати, що може бути далі... І знала, якщо станеться щось жахливе, бажання захистити Ганну може виявитися надто сильним, щоб опиратися Карафі... і я панічно боялася, що не зможу відмовити йому, що б він за це не попросив. 
Але, на мій превеликий подив, його «сюрприз» виявився справжнім сюрпризом!..
— Чи раді Ви бачити доньку, мадонно Ізидоро? — широко посміхаючись, запитав Карафа. 
— Усе залежить від того, що буде далі, Ваша святосте... — обережно відповіла я. — Але, звісно ж, я невимовно рада!
— Що ж, насолоджуйтеся зустріччю, я заберу її через годину. Вас ніхто не турбуватиме. Потім я зайду по неї. Вона вирушить у монастир — гадаю, це найкраще місце для такої обдарованої дівчинки, як Ваша донька.
— Монастир?!! Але вона ніколи не була віруючою, Ваша святосте, вона вроджена Відьма, і ніщо на світі не змусить її бути іншою. Це те, ким вона є, і вона ніколи не зможе змінитися. Навіть якщо Ви її знищите, вона все одно буде Відьмою! Так само, як я і моя мати. Ви не зможете зробити з неї віруючу!
— Яке ж Ви дитя, мадонно Ізидоро!.. — щиро розсміявся Карафа. — Ніхто не має наміру робити з неї «віруючу». Думаю, вона може прекрасно послужити нашій святій церкві, залишаючись саме тою, ким є. А можливо, навіть більше. У мене щодо Вашої доньки далекоглядні плани...
— Що Ви маєте на увазі, Ваша святосте? І до чого тут усе-таки монастир? — застиглими губами прошепотіла я.
Мене трясло. Усе це несила було збагнути, і я наразі нічого не розуміла, лише відчувала, що Карафа каже правду. Мене до смерті лякало, які ж «далекоглядні» плани могли бути в цієї страшної людини щодо моєї бідної дівчинки?!.. 
— Заспокойтеся, Ізидоро, і перестаньте постійно чекати від мене чогось жахливого! Адже Ви провокуєте долю... Річ у тому, що монастир, про який я кажу, дуже непростий... І за межами його стін про нього не знає майже жодна душа. Це монастир тільки для Відунів і Відьом. І він стоїть уже тисячі років. Я був там кілька разів. Я вчився там... Але, на жаль, не знайшов того, що шукав. Вони відкинули мене... — Карафа на мить замислився і, що мене здивувало, раптом дуже засмутився. — Але я переконаний, що Ганна їм сподобається. І ще я впевнений: вони матимуть чого навчити Вашу талановиту доньку, Ізидоро. 
— Ви кажете про Метеору, Ваша святосте? — заздалегідь знаючи відповідь, усе ж запитала я.
Від здивування брови Карафи поповзли на чоло. Мабуть, він аж ніяк не чекав, що я про це чула...
— Ви їх знаєте? Ви там бували?!.. 
(Прошу не плутати (!!!) з грецьким комплексом монастирів Метеора в Каламбаці, Греція. Метеора з грецької означає «ті, що висять у повітрі», що повністю відповідає приголомшливому вигляду монастирів – вони нагадують рожеві гриби, що виросли на високих верхівках незвичайних гір. Перший монастир побудовано приблизно в 900 році. А між XII і XVI століттями їх було вже 24. До наших днів «дожили» лише шість монастирів, які досі вражають уяву туристів. Правда, туристи не знають про одну вельми цікаву деталь... У Метеорі існує ще один монастир, у який тих, хто приїхав заради «цікавості», не впускають... Його збудував (і дав початок іншим) один обдарований фанатик, що вчився колись у справжній Метеорі і якого звідти вигнали. Розлютившись на весь світ, він вирішив побудувати «свою Метеору», щоб збирати таких самих «ображених», як він, і жити відокремлено. Як йому це вдалося — невідомо. Але відтоді в його Метеорі почали збиратися на таємні зустрічі масони. Відбуваються вони раз на рік і тепер. Монастирі: Гранд Метеорон (великий Метеорон); Руссано; Агіос Ніколас; Агіа Тріос; Агіас Стефанос; Варлаам розташовані дуже близько один від одного.)





— Ні, там бував мій батько, Ваша святосте. Але згодом він чимало навчив мене (пізніше я дико пошкодувала, що розповіла йому це...). Чого Ви хочете навчати там мою доньку, Ваша святосте?! І навіщо?.. Адже для того, щоб оголосити її Відьмою, у Вас уже тепер досить доказів. Ви ж усе одно потім спробуєте спалити її, як усіх решта, чи не так?!..
Карафа знову посміхнувся... 
— Чому Ви вчепилися за цю безглузду думку, мадонно? Я не маю наміру заподіювати Вашій милій доньці жодної шкоди! Вона ще зможе прекрасно послужити нам! Я дуже довго шукав Відунку, ще зовсім дитину, аби навчити її всього, що знають «ченці» в Метеорі. Аби потім вона допомагала мені в пошуках чаклунів і відьом, таких, якою колись була сама. Але тоді вона буде відьмою від Бога.
Карафа не здавався божевільним, він БУВ ним... Інакше годі було прийняти те, що він тепер говорив! Це не було нормальним, і тому ще більше жахало мене. 
— Пробачте, якщо я щось не так зрозуміла, Ваша святосте... Але хіба ж можуть бути Відьми від Бога?!. 
— Ну звісно, Ізидоро! — щиро дивуючись з мого «неуцтва», засміявся Карафа. — Якщо вона використовуватиме своє знання і вміння в ім'я церкви, це йтиме до неї вже від Бога, оскільки вона творитиме в ім'я Його! Невже Вам це не зрозуміло?..
Ні, мені не було зрозуміло!.. І говорила це людина з цілком хворою уявою, яка, крім того, щиро вірила в те, про що говорила!.. Він був неймовірно небезпечним у своєму божевіллі, ще й мав необмежену владу. Його фанатизм виходив за будь-які межі, і хтось мав його зупинити. 
— Якщо Ви знаєте, як змусити нас служити церкві, чому ж спалюєте нас?!.. — ризикнула запитати я. — Адже те, чим ми володіємо, не можна придбати за жодні гроші. Чому ж не цінуєте цього? Чому й далі знищуєте? Якщо хотіли навчитися чогось, чому не попросите навчити Вас?..
— Тому що марно пробувати змінити те, що вже мислить, мадонно. Я не можу змінити ні Вас, ні подібних до Вас... Я можу лише налякати Вас. Або вбити. Але це не дасть мені того, про що я так довго мріяв. А Ганна ще зовсім мала, і її можна навчити любові до Господа, не забираючи при цьому її дивовижного Дару. Щодо Вас це марно, бо навіть якщо Ви присягнетеся, що вірите в Нього — я не повірю Вам.
— І цілком матимете рацію, Ваша святосте, — спокійно сказала я.
Карафа піднявся, щоб піти.
— Лише одне запитання, і я дуже прошу Вас відповісти на нього... якщо можете. Ваш захист, він з того самого монастиря?
— Так само, як і Ваша молодість, Ізидоро... — посміхнувся Карафа. — Я повернуся через годину.
Значить, я мала рацію — свій дивний «непробивний» захист він отримав саме там, у Метеорі!!! Але чому ж тоді його не знав мій батько?! Чи Карафа був там набагато пізніше? І раптом мене осяяла ще одна думка!.. Молодість!!! От чого прагнув, але не отримав Карафа! Мабуть, він чимало чув про те, скільки живуть і як ідуть з «фізичного» життя справжні Відьми і Відуни. І йому дико захотілося здобути це для себе... аби встигнути перепалити «неслухняну» половину тодішньої Європи, а потім володарювати над тими, що залишаться, вдаючи «святого праведника», що милостиво зійшов на «грішну» землю, аби рятувати наші «пропащі душі».
Це правда — ми могли жити довго. Навіть дуже довго... І «йшли», коли насправді втомлювалися жити, або вважали, що не можемо більше нікому допомогти. Секрет довголіття переходив від батьків — до дітей, потім — внукам, і так далі, поки залишалося в сім'ї хоч одне винятково обдароване дитя, яке могло його перейняти... Але одержували безсмертя не кожен вроджений Відун чи Відьма. Воно потребувало особливих якостей, які, на жаль, були не у всіх обдарованих нащадків. Це залежало від сили духу, чистоти серця, «рухливості» тіла, і найголовніше — від висоти рівня їх душі ... ну і ще чимало особливостей. Я думаю, це  правильно. Бо тим, хто жадав навчитися всього, що вміли ми — справжні Відуни — простого людського життя, на жаль, бракувало. Ну а тим, хто не хотів знати так багато, довге життя не було потрібне. Тому такий жорсткий відбір, як на мене, абсолютно доцільний. Карафа теж хотів цього. Він вважав себе гідним...
У мене волосся стало дибки, щойно я подумала, що могла б накоїти на Землі ця зла людина, якби жила так само довго!..
Але всі ці тривоги можна було залишити на потім. Поки що — тут була Ганна!.. І все решта не мало жодного значення. Я обернулася — вона стояла, не зводячи з мене своїх величезних променистих очей!.. І я тої самої миті забула і про Карафу, і про монастир, і й про все на світі!.. Кинувшись у мої розкриті обійми, моє бідне малятко завмерло, безліч разів повторюючи єдине слово: «Мамо, мамусю, мамо…».
Я гладила її довге шовковисте волосся, вдихаючи його новий, незнайомий мені аромат і притискаючи до себе її тендітне худеньке тільце, готова померти просто зараз, тільки б не обривалася ця чудова мить... 
Ганна поривчасто притискалася до мене, міцно вхопившись худими руками, наче бажаючи розчинитися, сховатися в мені від того світу, що став раптом таким жахливим і незнайомим... який колись був для неї світлим і добрим, і таким рідним!..
За що нам цей жах?!.. Що ми здійснили таке, аби заслужити на цей біль?.. Відповідей не було... Напевно, і не могло бути. 
Я до безпам’яті боялася за своє бідне малятко!.. Попри свій ранній вік, Ганна була дуже сильною і яскравою особистістю. Вона ніколи не йшла на компроміси і ніколи не здавалася, борючись до кінця, незважаючи на обставини. І нічого не боялася...
«Боятися чогось — означає приймати можливість поразки. Не допускай страху у своє серце, рідна», — Ганна добре засвоїла уроки свого батька... 
І тепер, коли я бачила її, можливо, востаннє, мала встигнути навчити її протилежного — «не йти напролом» тоді, коли від цього залежало її життя. Це ніколи не було одним з моїх життєвих «законів». Я навчилася цього лише тепер, спостерігаючи, як у страшному підвалі Карафи йшов з життя її світлий і гордий батько... Ганна була останньою Відункою в нашій сім'ї, і вона мала вижити, що б там не було, аби встигнути народити сина чи дочку, які продовжили б те, що так дбайливо зберігала століттями наша сім'я. Вона повинна була вижити. За будь-яку ціну... Окрім зради.
— Мамусю, будь ласка, не залишай мене з ним!.. Він дуже поганий! Я бачу його. Він страшний!
— Ти... — що?!! Ти можеш бачити його?! — Ганна перелякано кивнула. Мабуть, я була настільки приголомшеною, що своїм виглядом злякала її. — А чи можеш ти пройти крізь його захист?..
Ганна знову кивнула. Я стояла, цілковито приголомшена, не в змозі зрозуміти — ЯК вона могла це зробити??? Але не це тепер було важливо. Важливо було лише те, що хоча б хтось з нас міг «бачити» його. А це означало — можливо, і перемогти його. 
— Ти можеш подивитися його майбутнє? Можеш?! Скажи мені, сонце моє, чи знищимо ми його?!.. Скажи мені, Ганнусю!
Я тремтіла від хвилювання — жадала почути, що Карафа помре, мріяла бачити його переможеним!!! О, як же я мріяла про це!.. Скільки днів і ночей складала фантастичні плани, один божевільніший від іншого, аби тільки очистити землю від цієї кровожерливої гадюки!.. Але нічого не виходило, я не могла «читати» його чорну душу. І ось тепер це сталося — моє малятко могло бачити Карафу! У мене з'явилася надія. Ми могли знищити його вдвох, об'єднавши свої «відьомські» сили! 
Але я зраділа надто рано... Легко прочитавши мої розбурхані радістю думки, Ганна сумно похитала голівкою:
— Ми не переможемо його, мамо... Це він знищить усіх нас. Він знищить  багатьох таких, як ми. Від нього не буде порятунку. Пробач мені, мамо... — по худих щічках Ганни котилися гіркі, гарячі сльози.
— Не треба, моя люба, не треба... Адже це не твоя провина, якщо ти бачиш не те, чого нам хочеться! Заспокойся, сонце моє. Ми ж не опускаємо рук, правда? 
Ганна кивнула.
— Слухай мене, дівчинко...— злегка струснувши дочку за тендітні плічки, якомога лагідніше прошепотіла я. — Ти повинна бути дуже сильною, запам'ятай! У нас немає іншого вибору — ми все одно боротимемося, тільки іншими силами. Ти підеш у цей монастир. Якщо я не помиляюся, там живуть чудові люди. Вони — такі, як ми. Тільки, напевно, ще сильніші. Тобі буде добре з ними. А за цей час я придумаю, як нам піти від цієї людини, від Папи... Я обов'язково щось придумаю. Адже ти віриш мені, правда?
Малятко знову кивнуло. Її чудові великі очі тонули в озерах сліз, виливаючи цілі потоки... Але Ганна плакала мовчки... гіркими, важкими, дорослими сльозами. Їй було дуже страшно. І дуже самотньо. І я не могла бути поряд з нею, аби її заспокоїти...
Я втрачала землю під ногами. Упала на коліна, обнявши руками свою любу дівчинку, шукаючи в ній заспокоєння. Вона була ковтком живої води, за яким плакала моя змучена самотою і болем душа! Тепер уже Ганна ніжно гладила мою втомлену голову своєю маленькою долонькою, щось тихо нашіптуючи і заспокоюючи. Напевно, ми виглядали дуже сумною парою, що намагалася хоча б на мить «полегшити» одна одній наше понівечене життя... 
— Я бачила батька... Я бачила, як він умирав... Це було так боляче, мамо. Він знищить усіх нас, він страшна людина... Що ми йому зробили, мамусю? Чого він  хоче від нас?..
Ганна була не по-дитячому серйозною, і мені відразу ж захотілося її заспокоїти, сказати, що це «неправда» і що «все обов'язково буде добре», сказати, що я врятую її! Але то було б брехнею, і ми обоє знали це.
— Не знаю, рідна моя... Думаю, ми просто випадково стали на його шляху, а він належить до тих, хто усуває будь-які перешкоди, якщо вони йому заважають... І ще... Мені здається, ми знаємо і маємо те, за що Папа готовий віддати дуже багато, навіть свою безсмертну душу. 
— Чого ж він хоче, мамусю?! — здивовано підняла на мене свої вологі від сліз очі Ганна. 
— Безсмертя, люба... Всього лише безсмертя. Але він, на жаль, не розуміє, що його не можна одержати тільки тому, що хтось цього хоче. Безсмертя може одержати той, хто вартий, хто ВІДАЄ те, чого не дано іншим, і використовує це для блага інших гідних людей... Коли Земля стає кращою через те, що ця людина живе на ній. 
— А навіщо воно йому, мамо? Адже безсмертя — коли людина має жити дуже довго. А це дуже непросто, хіба ні? Навіть за своє коротке життя кожен скоює чимало помилок, які потім намагається спокутувати або виправити, але не може... Чому ж він думає, що йому має бути дозволено зробити їх ще більше?..
Ганна дивувала мене!.. Коли ж моя маленька донька навчилася мислити цілком по-дорослому?.. Щоправда, життя не було надто милостивим чи м'яким до неї, та все ж Ганна дорослішала дуже швидко, що мене тішило й насторожувало одночасно... Я раділа, бо вона щодня ставала дедалі сильнішою, і водночас боялася, що вже невдовзі Ганна буде надто самостійною і незалежною. І мені тоді вельми складно буде, в разі потреби, у чомусь її переконати. Вона завжди дуже серйозно ставилася до своїх «обов'язків» Відунки, усім серцем люблячи життя і людей, і дуже пишаючись тим, що колись зможе допомагати їм стати щасливішими, а їхнім душам — чистішими й красивішими.  
І от тепер Ганна вперше зіткнулася зі справжнім Злом... Яке безжалісно увірвалося в її ще дуже крихке життя, знищуючи батька, якого вона палко любила, забираючи мене і погрожуючи стати жахіттям для неї самої... І я не була впевнена, що їй вистачить сил боротися з усім самій, якщо від руки Карафи загине вся її сім'я...
Час, який у нас був, пролетів дуже швидко. На порозі, посміхаючись, стояв Карафа...
Я востаннє притиснула до грудей свою любу дівчинку, знаючи, що не побачу її тепер дуже довго, може й ніколи... Ганна від’їжджала в невідомість, і я могла сподіватися тільки на те, що Карафа насправді хотів її вчити для своїх божевільних цілей – у такому разі хоч на якийсь час їй нічого не загрожує. Поки вона перебуватиме в Метеорі.
— Натішилися спілкуванням, мадонно? — удавано щиро запитав Карафа.
— Дякую Вам, Ваша святосте. Так, звісно. Хоча воліла б сама виховувати свою дочку, як це заведено в нормальному світі, а не віддавати її в руки невідомим, лише тому, що Ви маєте на неї якийсь свій план. Хіба не вистачить болю для однієї сім'ї, як Ви вважаєте? 
— Ну, залежно для якої, Ізидоро! — посміхнувся Карафа. — Знову ж таки, є «сім'я» і СІМ'Я... І Ваша, на жаль, належить до другої категорії... Ви надто сильні й цінні, аби просто так жити, не заплативши за свої можливості. Запам'ятайте, моя «велика Відьмо», усе в цьому житті має свою ціну, і за все доводиться платити, незалежно від того, подобається Вам це чи ні... І Вам, на жаль, доведеться платити дуже дорого. Але не будемо сьогодні про погане! Адже ви чудово провели час, хіба ні? До зустрічі, мадонно. Обіцяю, вона буде вже невдовзі. 
Я завмерла... Ці слова я добре знала!.. Ця гірка правда так часто супроводжувала мене в моєму ще недовгому житті, і я не могла повірити, що чую їх ще від когось!.. Напевно, це справді так, що платити доводилося всім, тільки не всі йшли на це добровільно... А інколи ця плата була надто великою... 
Стелла здивовано вдивлялася в моє обличчя, мабуть, помітивши моє дивне збентеження. Але я відразу дала їй зрозуміти, що «все гаразд, усе добре», і, замовкнувши на мить, Ізидора розповідала далі.
Карафа пішов, забравши моє дороге дитя. Навколишній світ потьмянів, а моє спустошене серце, крапля за краплею, повільно наповнювала чорна, безпросвітна туга. Майбутнє виглядало зловісним. У ньому не було жодної надії, не було звичної впевненості в тому, що, хоч тепер дуже важко, але врешті-решт усе якось налагодиться й обов'язково все буде добре. 
Я прекрасно знала — добре не буде... У нас ніколи не буде «казки зі щасливим кінцем»...
Навіть не зауваживши, що вже вечоріло, я й далі сиділа біля вікна, спостерігаючи за горобцями, що метушилися на даху, і занурилася у свої сумні думки. Виходу не було. Карафа диригував цим «спектаклем», і саме ВІН вирішував, коли обірветься чиєсь життя. Я не мала сили протистояти його підступам, навіть якщо й могла тепер за допомогою Ганни їх передбачити. Сьогодення лякало мене і змушувало ще запекліше шукати хоча б найменший вихід із ситуації, аби якось розірвати цей страшний «капкан», що зловив наші понівечені життя. 
Несподівано просто переді мною повітря заблищало зеленуватим світлом. Я зосередилася, чекаючи нового «сюрпризу» від Карафи... Але нічого поганого начебто не відбувалося. Зелена енергія далі згущувалася, помалу перетворюючись на високу людську фігуру. Через декілька секунд переді мною стояв дуже приємний молодий незнайомий чоловік... Одягнений у дивну сніжно-білу «туніку», підперезану яскраво-червоним широким поясом. Сірі очі незнайомця світилися добром і запрошували вірити йому, навіть ще не знаючи його. І я повірила... Відчувши це, чоловік заговорив.
— Здрастуй, Ізидоро. Мене звуть Сівер. Знаю, ти не пам'ятаєш мене.
— Хто ти, Сівере?.. І чому я маю тебе пам'ятати? Чи це означає, що я зустрічала тебе?
Відчуття було дуже дивним — ніби намагаєшся пригадати те, чого ніколи не було... але відчуваєш, що ти звідкись усе це дуже добре знаєш.
— Ти була ще дуже маленькою, аби пам'ятати мене. Твій батько колись привіз тебе до нас. Я з Метеори... 
— Але я ніколи там не була! Чи ти хочеш сказати, що він просто ніколи мені про це не говорив?!.. — здивовано вигукнула я. 
Незнайомець усміхався, і від його усмішки мені чомусь раптом стало дуже тепло і спокійно, неначе я знайшла втраченого колись давнього доброго друга... Я йому вірила. У все, що б він не говорив.
— Ти повинна піти, Ізидоро! Він знищить тебе. Ти не зможеш протистояти йому. Він сильніший. Точніше, сильніше те, що він отримав. Це було давно.
— Ти маєш на увазі не лише захист? Хто ж міг йому таке дати?.. 
Сірі очі посмутніли... 
— Ми не давали. Дав наш Гість. Він був не звідси. І, на жаль, виявився «чорним»...
— Але Ви бачите!!! Як могли допустити таке?! Як могли прийняти його в своє «священне коло»?..
— Він знайшов нас. Так само, як знайшов нас Карафа. Ми не відмовляємо тим, хто здатний нас знайти. Але зазвичай серед них ніколи не було «небезпечних»... Ми зробили помилку. 
— А чи знаєте Ви, яку страшну ціну платять за Вашу «помилку» люди?!. Чи знаєш ти, скільки життів пішло в небуття в бузувірських муках, і скільки ще піде?.. Відповідай, Сівере!
Я вибухнула — вони називали це лише помилкою!!! Загадковий «дарунок» Карафі був «помилкою», що зробила його майже невразливим! І безпорадним людям доводилося за це платити! Моєму бідному чоловікові, і, можливо, навіть моїй дорогій дитині, доводилося за це платити!.. А вони вважали це лише ПОМИЛКОЮ???
— Прошу тебе, не злися, Ізидоро. Цим тепер не допоможеш... Таке інколи траплялося. Адже ми не боги, ми люди... Ми теж маємо право помилятися. Я розумію твій біль і твою гіркоту... Моя сім'я теж загинула через чиюсь помилку. Навіть простішу, ніж ця. Просто цього разу чийсь «дарунок» потрапив у дуже небезпечні руки. Ми спробуємо це виправити. Але поки що не можемо. Ти повинна піти. Ти не маєш права загинути.
— О ні, помиляєшся, Сівере! Я маю будь-яке право, якщо воно допоможе мені позбавити Землю від цієї гадюки! — обурено крикнула я.
— Не допоможе. На жаль, ніщо тобі не допоможе, Ізидоро. Йди. Я допоможу тобі повернутися додому... Ти вже прожила тут свою Долю, ти можеш повернутися Додому.
— Де ж мій Дім?.. — здивовано запитала я. 
— Далеко... У сузір'ї Оріона є зірка, з чудовим ім'ям Аста. Це і є твій Дім, Ізидоро. Так само, як і мій.
Я приголомшено дивилася на нього, не в змозі повірити. Ні навіть зрозуміти таку дивну новину. Це не вкладалося в моїй розбурханій голові в жодну справжню реальність і здавалося, що я, як Карафа, помалу божеволію... Але Сівер був реальний, і аж ніяк не виглядало, що він жартує. Тому, трохи зосередившись, я, вже набагато спокійніше, запитала:
— Як сталося, що Карафа Вас знайшов? Хіба в нього є Дар?..
— Ні, Дару в нього немає. Але в нього є Розум, який йому прекрасно служить. Ось він і використовував його, аби нас знайти. Він про нас читав у дуже старому літописі, який невідомо як і звідки дістав. Але він знає багато, вір мені. У нього є якесь дивовижне джерело, з якого він черпає свої знання, але я не відаю, звідки воно й де можна це джерело знайти, аби убезпечити його. 
— О, не хвилюйся! Зате я дуже добре про це відаю! Я знаю це «джерело»!.. Це його чудова бібліотека, в якій – незліченна кількість старих рукописів. Для них, думаю, і потрібне Карафі його довге Життя... — мені стало до смерті сумно і по-дитячому захотілося плакати... — Як же нам знищити його, Сівере?! Він не має права жити на землі! Він — чудовисько, яке забере мільйони життів, якщо його не зупинити! Що ж нам робити?
— Тобі — нічого, Ізидоро. Ти просто повинна піти. Ми знайдемо спосіб позбутися його. Тільки потрібен час.
— А за цей час гинутимуть невинні люди! Ні, Сівере, я піду лише тоді, коли в мене не буде вибору. А поки він є, боротимуся. Навіть якщо немає жодної надії. До Вас привезуть мою доньку, бережи її. Я не зможу її вберегти...
Його фігура, що світилася, стала зовсім прозорою. І почала зникати. 
— Я ще повернуся, Ізидоро, — прошелестів лагідний голос.
— Прощавай, Сівере... — так само тихо відповіла я. 
— Але як же так?! — раптом вигукнула Стелла. — Ти навіть не запитала про планету, з якої прийшла?!.. Невже тобі не було цікаво?! Як же так?.. 
Якщо чесно, я теж ледве витримала, аби не запитати Ізидору про те саме! Її сутність прийшла ззовні, а вона навіть не поцікавилася цим!.. Але якоюсь мірою я, напевно, її розуміла, оскільки це був дуже страшний для неї час і вона смертельно боялася за тих, кого дуже сильно любила і кого все ще намагалася врятувати. Ну, а Дім — його можна було знайти й пізніше, коли не залишиться іншого вибору, окрім як тільки — піти...
— Ні, люба, я не запитала не тому, що мені не було цікаво. А тому, що тоді це було не настільки важливо, як те, що гинули чудові люди. І гинули у нелюдських муках, які дозволяла і підтримувала одна людина. І вона не мала права існувати на нашій землі. Це було найважливіше. А все решта можна було залишити на потім.
Стелла почервоніла, засоромившись свого сплеску, і тихенько прошепотіла:
— Пробач, будь ласка, Ізидоро...
А Ізидора вже знову «пішла» у своє минуле, і повела далі свою дивовижну розповідь...
Як тільки Сівер зник, я відразу ж спробувала подумки викликати свого батька. Але він чомусь не відповідав. Це мене трохи стривожило, але, не сподіваючись нічого поганого, я спробувала ще раз — відповіді знову не було... 
Вирішивши наразі не давати волю своїй розбурханій уяві й залишивши на якийсь час батька у спокої, я поринула в солодкі і сумні спогади про недавній візит Ганни. 
Досі пам'ятала запах її тендітного тіла, м'якість її густого чорного волосся і надзвичайну сміливість, з якою зустрічала свою злу долю моя чудова дванадцятирічна донька. Я невимовно пишалася нею! Ганна була борцем, і я вірила: що б не сталося, вона боротиметься до кінця, до останнього свого подиху.
Наразі я не знала, чи вдасться мені її вберегти, але присягнулася собі, що зроблю все, що від мене залежатиме, аби врятувати її з чіпких лап жорстокого Папи.
Карафа повернувся через кілька днів, чимось дуже засмучений і неговіркий. Він лише показав мені рукою, що я повинна йти за ним. Я підкорилася.
Пройшовши декілька довгих коридорів, ми опинилися в маленькому кабінеті, який (як я дізналася пізніше) був його приватною приймальнею, в яку він дуже рідко запрошував гостей.
Карафа мовчки показав мені на стілець і повільно сів навпроти. Його мовчання здавалося зловісним і, як я вже знала з власного сумного досвіду, ніколи не провіщало нічого хорошого. Я ж після зустрічі з Ганною і несподіваного приходу Сівера непростимо розслабилася, «приспавши» якоюсь мірою свою звичну пильність, і пропустила наступний удар...
— У мене немає часу на обмін люб'язності, Ізидоро. Ви відповідатимете на мої запитання, або дуже постраждає хтось інший. Отже, раджу відповідати!
Карафа був злим і знервованим, і суперечити йому в такому стані було б справжнім божевіллям.
— Я спробую, Ваша святосте. Що Ви хочете дізнатися?
— Ваша молодість, Ізидоро? Як Ви отримали її? Адже вам тридцять вісім років, а виглядаєте на двадцять і не змінюєтеся. Хто Вам дав Вашу молодість? Відповідайте!
Я не могла зрозуміти, що так розлютило Карафу?.. За час нашого, вже досить-таки тривалого знайомства, він ніколи не кричав і дуже рідко втрачав над собою контроль. А тепер зі мною говорила оскаженіла людина, яка втратила самовладання і від якої можна було сподіватися чого завгодно.
— Відповідайте, мадонно! Або Вас чекатиме інший, вельми неприємний сюрприз.
Від такої заяви у мене волосся заворушилося... Я розуміла, що спробувати ухилитися від запитання не вдасться. Щось сильно розлютило Карафу, і він не намагався цього приховувати. Гри він не приймав, і жартувати не мав наміру. Доводилося відповідати, сліпо сподіваючись, що він прийме напівправду...
— Я вроджена Відьма, Ваша святосте, і на сьогодні — найсильніша з них. Молодість я успадкувала, я не просила її. Так само, як моя мати, моя бабуся, і вся лінія Відьом у моєму роду. Ви маєте бути одним з нас, Ваша святосте, щоб отримати це. До того ж, бути найбільш гідним.
— Нісенітниця, Ізидоро! Я знав людей, які самі досягли безсмертя! І вони не народжувалися з ним. Значить, є шляхи. І Ви мені їх відкриєте. Повірте мені.
Він цілком мав рацію... Шляхи були. Але я нізащо не мала наміру відкривати їх йому. Хай які  тортури на мене чекають.
— Пробачте мені, Ваша святосте, але я не можу дати Вам те, чого не отримувала сама. Це неможливо — я не знаю, як. Але Ваш Бог, думаю, подарував би Вам «вічне життя» на нашій грішній землі, якби вважав, що Ви гідні цього, хіба ні?.. 
Карафа почервонів і злісно прошипів, як готова до атаки отруйна змія:
— Я думав, Ви розумніша, Ізидоро. Що ж, мені не знадобиться багато часу, щоб зламати Вас, коли побачите, що я приготував для Вас... 
Різко схопивши мене за руку, грубо потягнув униз, у свій страшний підвал. Я не встигла навіть добряче злякатися, а ми вже опинилися біля тих самих металевих дверей, за якими зовсім недавно так по-звірячому загинув мій нещасний замучений чоловік, мій бідний добрий Джіроламо... І раптом страшний здогад, від якого холонула душа, полоснув мій мозок, — батько!!! От чому він не відповідав на мій неодноразовий заклич!.. Його, напевно, схопив і мучив у тому самому підвалі недолюдок, що стояв переді мною оскаженілий і який чужою кров'ю і болем «очищав» будь-яку мету!..
«Ні, тільки не це! Будь ласка, тільки не це!!!», — звіриним криком кричала моя поранена душа. Але я вже знала, що було саме так... «Допоможіть мені хтось!!! Хто-небудь!»... Але ніхто мене чомусь не чув... І не допомагав...
Важкі двері відчинилися... Просто на мене дивилися широко розплющені сірі очі, сповнені нелюдського болю... 
Посередині знайомої, із запахом смерті кімнати, на колючому металевому кріслі, сидів, спливаючи кров'ю, мій любий батько...
Удар вийшов жахливим!.. Заволавши диким криком «Ні!!!», я знепритомніла...
37. Ізидора-3. Mетеора
Я опритомніла в моторошному, холодному підвалі, густо просоченому нудотним запахом крові і смерті... 
Заніміле тіло не слухалося і нило, не бажаючи «прокинутися»... А Душа легко, наче птах, витала у світлому світі спогадів, повертаючи з пам'яті улюблених осіб і сповнені щастя дні, коли ще не зазирала в наше життя печаль і коли не було в ній місця для гіркоти і болю... Там, у тому прекрасному світі, який «пішов», ще жив мій чудовий чоловік, Джіроламо... там дзвіночком лунав веселий сміх маленької Ганни... там лагідно усміхалася мені вранці моя люба, ніжна мама... там терпляче вчив мене мудрості Життя мій добрий і світлий батько... Цей світ був щасливим і сонячним, і душа моя рвалася назад, відлітаючи щоразу далі... аби ніколи більш не повертатися назад...
Але зла реальність чомусь не відпускала мене... Вона безжалісно стукала, насильно пробуджуючи розбурханий мозок, вимагаючи повернення «додому». Рідний і недосконалий Земний світ кликав на допомогу... Карафа жив... І  доки він дихав — не могло бути в нашому світі радості і світла.
Час було повертатися...
Глибоко зітхнувши, я нарешті відчула своє застигле на самоті фізичне тіло — життя нехотячи, по дрібках поверталося в нього... Залишалося тільки триматися...
У приміщенні, в якому я перебувала, стояла щільна, оглушлива, густа тиша. Я сиділа в грубому дерев'яному кріслі, не ворушачись і не розплющуючи очей, намагаючись не показати «присутнім» (якщо такі були), що опритомніла. Усе прекрасно відчуваючи і чуючи, я напружено «озиралася», прагнучи з’ясувати, що відбувалося довкола. 
Потрохи опам'ятовуючись і починаючи згадувати, що сталося, я раптом дуже яскраво побачила, ЩО було справжньою причиною моєї раптової і глибокої непритомності!.. 
Холодний жах гострими лещатами стиснув завмерле серце, навіть не давши йому повністю опритомніти!..
Батько!.. Мій бідний, добрий батько був т у т !!! У цьому страшному, кривавому підвалі — жахливому лігві витонченої смерті... Після Джіроламо була його черга... Він помирав. Зловісна пастка Карафи зачинилася, проковтуючи його чисту Душу... 
Побоюючись побачити найстрашніше, я все ж зібрала в кулак мужність, що вже зовсім покидала мене, і підняла голову...
Перше, що я побачила просто перед собою, були чорні очі Карафи, у яких горіло глибоке зацікавлення... Батька в кімнаті тортур не було. 
Карафа стояв, уп’явшись поглядом у моє обличчя й зосереджено вивчаючи його, ніби прагнув зрозуміти, що насправді діялося в моїй покаліченій стражданням душі... На його розумному, тонкому обличчі, на мій превеликий подив, було щире хвилювання (!), однак він, цілком очевидно, не мав наміру виявляти його переді мною... Побачивши, що я опритомніла, Карафа миттєво «надів» свою звичайну байдужу маску і вже широко посміхаючись, «лагідно» промовив:
— Ну що Ви, Ізидоро! Навіщо так усіх лякати? Ніколи б не подумав, що у Вас можуть бути такі слабкі нерви!.. А потім, не витримавши, додав: — Яка ж Ви красива, мадонно!!! Навіть у стані такої глибокої непритомності...
Я лише дивилася на нього, не в змозі нічого відповісти, а в моєму пораненому серці скребла кігтями дика тривога... Де батько? Що Карафа встиг з ним зробити?! Чи він ще живий?.. Я не могла подивитися цього сама, оскільки емоції заступали реальність, і видіння від мене вислизало. А Карафу запитувати не хотілося, бо не бажала справляти йому навіть найменшу зайву приємність. Адже що б не сталося — нічого змінити вже не можна. Ну а про те, що повинно було статися, Карафа, я була впевнена, не пропустить нагоди негайно мені повідомити. Тому воліла чекати. 
А він уже знову був самим собою — упевненим і «колючим»... Від його недавнього «захоплення» і «співчуття» не залишилося й сліду. Думаю, він був найдивнішою, найбільш непередбачуваною людиною на світі. Його настрій кардинально змінювався впродовж кількох секунд, і після найприємнішого компліменту можна було сподіватися найкоротшої дороги в руки ката. Карафа був унікальний своєю непередбачуваністю, і він це добре знав...
— Мадонно Ізидоро, хіба Ви розучилися говорити? Та годі-бо, Відьми Вашого «польоту» зобов'язані бути сильнішими! У всякому разі, я завжди був у цьому впевнений. Наскільки я зрозумів, Ви серед них — Воїн? Як тоді Ви могли так легко пійматися на найпростіші «людські» емоції?.. Ваше серце володіє розумом, Ізидоро, а це недопустимо для такої сильної Відьми, як Ви!.. Хіба не у Вас, обдарованих, кажуть: «Будь завжди самотній і холодний, якщо йде війна. Не пускай своє серце на “поле бою” — воно загубить тебе». Хіба це не Ваші заповіді, Ізидоро?
— Ви абсолютно маєте рацію, Ваша святосте. Однак це ще не означає, що я цілком з ними згодна. Інколи любов до людини або людства може створити чудеса на «полі бою», Ви так не думаєте?.. Хоча, пробачте мою наївність, я зовсім не врахувала, що ці почуття навряд чи знайомі вам... Але як добре Ви пам'ятаєте наші заповіді, Ваша святосте! Невже Ви ще сподіваєтеся колись повернутися в Метеору?.. Адже того, хто дав Вам свій «дарунок», давно вже там немає. Метеора вигнала його так само, як вигнала Вас... Чи не так, Ваша святосте? 
Карафа смертельно зблід. Звична для нього пиха раптом кудись зникла і тепер він виглядав внутрішньо безпорадним і «голим». Здавалося, відчайдушно шукав слова і не міг знайти. Час зупинився. Мить була небезпечною — щось ось-ось мало статися... Кожною клітинкою свого тіла я відчувала, як клекотіла в ньому буря «чорного» гніву, змішаного із страхом, якого від Карафи чекати було начебто годі. Чого могла боятися ця всемогутня зла людина?..
— Звідки Вам це відомо, Ізидоро? Хто міг Вам це розповісти?! 
—О, є «друзі» і ДРУЗІ, як Ви зазвичай любите говорити, Ваша святосте!.. — умисно його зачіпаючи, відповіла я. — Саме ДРУЗІ й розповіли мені все, що я хотіла про Вас дізнатися. Тільки ми з Вами використовуємо різні методи, щоб здобути відомості, які нас цікавлять. Моїх друзів не довелося катувати, вони самі мені все охоче розповіли... І повірте, це завжди набагато приємніше! Але тільки в тому разі, звісно, якщо Вас не спокушають самі тортури... Мені здалося, що Ви любите запах крові, Ваша святосте... 
Я помалу опам'ятовувалася й дедалі сильніше відчувала, як до мене повертався войовничий дух. Втрачати все одно було нічого... Адже, скільки я не намагалася б бути приязною — Карафу це не хвилювало. Усе, чого він жадав, – отримати відповіді на свої запитання. Решта не мало значення. Окрім, можливо, одного — щоб я повністю йому підпорядкувалася... Але він прекрасно знав, що цього не буде. Тому я не відчувала зобов'язання бути з ним ні ввічливою, ні навіть стерпною. І якщо відверто, це мене щиро тішило...
— Вас не цікавить, що сталося з Вашим батьком, Ізидоро? Адже ви так сильно його любите! 
«Любите!!!». Він не сказав — «любили»! Значить, батько ще живий! Я намагалася не виявити своєї радості, і якомога спокійніше сказала:
— Яка різниця, Ваша святосте, адже Ви все одно його вб'єте! А станеться це раніше чи пізніше — значення вже не має...
— О, як Ви помиляєтеся, дорога Ізидоро!.. Для кожного, хто потрапляє в підвали інквізиції, це має дуже велике значення! Ви навіть не уявляєте, наскільки велике... 
Карафа знову був «Карафою», тобто — витонченим мучителем, який заради досягнення своєї мети готовий з величезним задоволенням спостерігати найжорстокіші людські тортури, найстрашніший чужий біль... 
І тепер, наче зацікавлений азартний гравець, прагнув знайти хоч якийсь відкритий пролом у моїй понівеченій болем свідомості – страх, злість чи навіть любов — для нього не мало жодного значення... Він просто бажав завдати удару, а яке з моїх відчуттів відчинить йому для цього «двері» — річ уже другорядна...
Але я не піддавалася... Мабуть, допомагала моя знаменита «терплячість», яка забавляла всіх довкола ще відтоді, як я була зовсім малям. Колись батько розповідав мені, що я була найтерплячішим дитям, яке вони з мамою коли-небудь бачили і яке неможливо було майже нічим роздратувати. Коли інші щодо якоїсь ситуації вже зовсім втрачали терпіння, я й далі казала: «Нічого, все буде добре, все буде добре, треба тільки трішки почекати»... Я вірила в позитивне навіть тоді, коли в це вже не вірив більше ніхто. А от саме цієї моєї риси Карафа, попри свою прекрасну обізнаність, мабуть, усе-таки не знав. Тому його дратував мій незрозумілий спокій, який насправді був не спокоєм, а лише моєю невичерпною терплячістю. Просто я не могла допустити, аби, заподіюючи нам таке нелюдське зло, він ще й насолоджувався нашим глибоким, щирим болем. 
Хоча, якщо зовсім відверто, деякі вчинки в поведінці Карафи я все ще ніяк не могла собі пояснити... 
З одного боку — його начебто щиро захоплювали мої незвичайні «таланти», ніби це й справді мало для нього якесь значення... А також його завжди щиро зачудовувала моя «славнозвісна» природна краса, про що свідчило захоплення в його очах щоразу, коли ми зустрічалися. І водночас Карафу чомусь дуже розчаровувала будь-яка вада чи навіть найменша недосконалість, яку він випадково в мені виявляв, і щиро дратувала будь-яка моя слабкість чи найменша помилка, яку я час до часу, як і будь-яка людина, здійснювала... Інколи мені навіть здавалося, що я мимоволі руйнувала якийсь неіснуючий ідеал, який він сам для себе створив... 
Якби я не знала його настільки добре, то, можливо, могла б навіть повірити, що ця незрозуміла і зла людина по-своєму і дуже дивно мене любила...
Але, як тільки мій утомлений мозок доходив такого абсурдного висновку, я відразу нагадувала собі, що йшлося про Карафу! І в нього точно не було всередині жодних чистих або щирих почуттів!.. Тим більше таких, як Любов. Це радше схоже на відчуття власника, який знайшов собі дорогу іграшку і бажав у ній бачити не більше і не менше, а тільки свій ідеал. І якщо в цій іграшці раптом з'являлася найменша вада, він майже відразу готовий був викинути її просто у вогнище...
— Чи вміє Ваша душа покинути Ваше тіло за життя, Ізидоро? — перервав мої сумні роздуми черговим незвичним запитанням Карафа.
— Ну звісно, Ваша святосте! Це найпростіше з того, що може робити будь-який Відун. Чому це Вас цікавить? 
— Ваш батько користується цим, аби піти від болю... — замислено промовив Карафа. — Тому мучити його звичайними тортурами немає жодного сенсу. Але я знайду спосіб викликати його на розмову, навіть якщо на це знадобиться набагато більше часу, ніж я планував. Він знає дуже багато, Ізидоро. Думаю, навіть набагато більше, ніж Ви можете собі уявити. Він не відкрив Вам і половини!... Невже Вам не хотілося б дізнатися решту?! 
— Навіщо, Ваша святосте?!. — намагаючись приховати свою радість від почутого, якомога спокійніше промовила я. — Якщо він чогось і не відкрив, значить, мені ще не час було дізнатися це. Передчасне знання дуже небезпечне, Ваша святосте, — воно може і допомогти, і вбити. Тому інколи потрібно бути дуже обережним, перш ніж когось учити. Думаю, Ви мали б про це знати, адже ви деякий час вчилися там, у Метеорі.
— Нісенітниця!!! Я — до всього готовий! О, я вже так давно готовий, Ізидоро! Ці дурні просто не бачать, що мені потрібні лише Знання, і я зможу набагато більше, ніж решта! Може, навіть більше, ніж вони самі!..
Карафа був страшний у своєму «БАЖАННІ бажаного», і я зрозуміла, що за те, аби отримати ці знання, він усуне БУДЬ-ЯКІ перешкоди на своєму шляху... Хай це буду я, мій батько чи навіть маленька Ганна, але він досягне бажаного, «виб'є» його з нас, незважаючи ні на що, як, мабуть, і раніше добивався всього, на що був спрямований його ненаситний мозок, зокрема своєї нинішньої влади й відвідин Метеори і, мабуть, ще чимало іншого, про що я воліла не знати, аби остаточно не втратити надію на перемогу над ним. Карафа насправді небезпечний для людства!.. Його надбожевільна «віра» в свою «геніальність» виходила за будь-які звичні норми найвищої зарозумілості і лякала своєю безапеляційністю, коли йшлося про те, чого він «бажав», про що не мав щонайменшого уявлення, а тільки знав, що він цього хотів... 
Щоб трохи його охолодити, я раптом почала «танути» просто перед його «святим» поглядом, і через мить зовсім зникла... Це був дитячий трюк найпростішого «подиху», як ми називали миттєве переміщення з одного місця в інше (думаю, так вони називали телепортацію), але Карафу це мало «освіжити». І я не помилилася... Коли через хвилину я повернулася назад, на його остовпілому обличчі була цілковита розгубленість, яку вдалося побачити, я впевнена, дуже небагатьом. Не витримавши довше цього кумедного видовища, я щиро розсміялася.
— Ми знаємо чимало трюків, Ваша святосте, але це лише трюки. ЗНАННЯ — воно зовсім інше. Це — зброя, і дуже важливо, в які руки вона потрапить... 
Але Карафа мене не слухав. Він, як мале дитя, був приголомшений щойно побаченим, і відразу захотів знати це для себе!.. Це була нова, незнайома іграшка, яку він повинен був мати просто зараз!!! Не зволікаючи ні хвилини! 
З іншого боку, він був ще й дуже розумною людиною, і, попри спрагу щось мати, майже завжди вмів мислити. Тому буквально через якусь мить його погляд поступово почав темнішати, і чорні розширені очі втупилися на мене з німим, але дуже наполегливим запитанням, і я задоволено побачила, що він нарешті почав розуміти справжній зміст показаного йому маленького «трюку»...
— Значить, Ви будь-якої миті могли просто «піти»?!. Чому ж Ви не пішли, Ізидоро?!!! — майже не дихаючи, прошепотів Карафа.
В його погляді горіла якась дика, нездійсненна надія, яку, мабуть, мала дати йому я... Але в міру того, як я відповідала, він побачив, що помилявся. І «непохитний» Карафа, на мій превеликий подив, понурив голову!!! На мить мені навіть здалося, що всередині в нього щось обірвалося, ніби він щойно знайшов і відразу втратив щось надзвичайно життєво важливе для нього і, можливо, навіть якоюсь мірою дороге...
— Бачте, життя не завжди таке просте, як нам здається... чи яким ми хотіли б його бачити, Ваша святосте. Найпростіше іноді здається найправильнішим і найреальнішим. Але, на жаль, це аж ніяк не завжди так. Звісно, я давним-давно могла піти. А що змінилося б?.. Ви знайшли б інших «обдарованих», напевно, не таких сильних, як я, з яких також спробували б «вибити» знання, які Вас цікавлять. А в цих бідолах не було б навіть найменшої надії на опір вам. 
— І Ви вважаєте, що вона є у Вас?.. — трохи хворобливо напружившись, запитав Карафа.
— Без надії людина мертва, Ваша святосте, ну а я, як бачите, ще жива. І доки житиму — надія до останньої хвилини жеврітиме в мені... Такий уже ми — відьми — дивний народ, бачте.
— Що ж, думаю, на сьогодні розмов досить! — несподівано злісно вигукнув Карафа. І не давши мені навіть злякатися, додав: — Вас відведуть у ваші кімнати. Невдовзі побачимося, мадонно!
— А як же мій батько, Ваша святосте? Я хочу бути присутньою при тому, що відбуватиметься з ним. Хоч яким жахливим воно буде...
— Не турбуйтеся, дорога Ізидоро, без Вас це навіть не було б таким «потішним»! Обіцяю, Ви побачите все, і я дуже радий, що Ви виявили таке бажання.
І задоволено посміхнувшись, уже повернувся до дверей, але раптом щось пригадавши, зупинився:
— Скажіть, Ізидоро, коли Ви «зникаєте» — чи має для Вас значення, звідки Ви це робите?..
— Ні, Ваша святосте, не має. Адже я не проходжу крізь стіни. Я просто «таю» в одному місці, аби відразу з'явитися в іншому, якщо таке пояснення дасть Вам хоч якесь уявлення, — і щоб його «добити», навмисне додала: — Усе дуже просто, коли знаєш, як це робити... Ваша святосте.
Карафа ще мить пожирав мене своїми чорними очима, а потім повернувся на каблуках і швидко вийшов з кімнати, ніби побоюючись, що я раптом навіщось його зупиню. 
Я чудово розуміла, чому він задав останнє запитання... Адже щойно він побачив, що я можу раптом так просто зникнути, то відразу почав сушити свою горду голову, як мене кудись міцніше «прив'язати», або для певності посадити в якийсь кам'яний мішок, звідки в мене не було б надії нікуди «відлетіти»... Але своєю відповіддю я позбавила його спокою, і моя душа щиро тішилася з цієї маленької перемоги, оскільки я знала напевно, що тепер Карафа втратить сон, намагаючись знайти для мене надійний сховок.
Це, звісно, були тільки втішні моменти, що відволікали від страшної реальності, але вони допомагали мені хоча б  при ньому, при Карафі, на мить відволіктися й не виявляти, як боляче і глибоко ранило мене все, що відбувалося. Я шалено хотіла знайти вихід з нашого безнадійного становища, бажала цього з усіх сил своєї втомленої душі! Але самого бажання перемогти Карафу було замало. Я мала зрозуміти, що робило його таким сильним і що це за «дарунок» він отримав у Метеорі, який я ніяк не могла побачити, оскільки він був для нас зовсім чужим. Для цього мені потрібен був батько. А він не відгукувався. І я вирішила спробувати, чи не відгукнеться Сівер...
Та попри мої зусилля, він теж чомусь не хотів виходити зі мною на контакт. І я вирішила спробувати те, що показала щойно Карафі, — піти «подихом» у Метеору... Але цього разу я й приблизно не уявляла, де саме розташований бажаний монастир... Це було ризиковано: не знаючи своєї «точки проявлення», я могла не «зібрати» себе загалом ніде. І тоді – смерть. Але пробувати варто було, якщо я сподівалася отримати в Метеорі хоч якусь відповідь. Тому, намагаючись не надто думати про наслідки, я пішла... 
Налаштувавшись на Сівера, подумки наказала собі проявитися там, де тепер міг бути він. Я ніколи не йшла наосліп, і це, звісно, не робило мене впевненішою... Але втрачати все одно було нічого, окрім перемоги над Карафою. А заради цього варто було ризикнути... 
Я опинилася на краю дуже крутого кам'яного обриву, який «витав» над землею, ніби величезний казковий корабель... Довкола були тільки гори, великі і малі, вкриті зеленню й просто кам'яні, що десь удалині переходили в квітучі луги. Гора, на якій стояла я, була найвищою і єдиною, на вершині якої подекуди виднівся сніг... Вона гордо височіла над іншими, наче блискучий білий айсберг, в основі якого була невидима для решти загадкова таємниця...
Від свіжості чистого, хрусткого повітря перехоплювало подих! Воно іскрилося й виблискувало в променях пекучого гірського сонця, лопалося в спалахах сніжинок, проникаючи в найдальші частини легенів... Дихати було легко і вільно, ніби в тіло вливалося не повітря, а дивовижна життєдайна сила. І вдихати її хотілося безконечно!..  
Світ здавався прекрасним і сонячним! Ніби не було ніде зла і смерті, ніде не страждали люди й ніби не жила на землі страшна людина на ім'я Карафа... 
Я відчувала себе птахом, готовим розпростерти свої легкі крила і здійнятися високо-високо в небо, де жодне Зло не змогло б до мене дістатися!.. 
Але життя безжалісно повертало на землю, де жорстока реальність нагадувала, навіщо я тут. Я озирнулася довкола — просто за моєю спиною височіла злизана вітрами сіра кам'яна скеля, що виблискувала на сонці пухнастим інеєм. А на ній... білим зоряним розсипом гойдалися розкішні, великі, небачені квіти!.. Гордо виставивши під сонячні промені свої білі, наче воскові, загострені пелюстки, вони були схожі на чисті, холодні зірки, що помилково впали з небес на цю сіру, самотню скелю... Не в змозі відірвати очей від їхньої холодної, предивної краси, я опустилася на найближчий камінь, захоплено милуючись переливами чарівних світлотіней на сліпучо-білих, бездоганних квітах... Моя душа блаженно відпочивала, жадібно вбираючи дивовижний спокій цієї світлої, чарівливої миті... Навколо витала чудова, глибока і лагідна тиша... 
І раптом я стрепенулася... Я пригадала! Сліди Богів!!! От як називалися ці прекрасні квіти! Згідно з давньою-предавньою легендою, яку колись розповідала мені моя люба бабуся, Боги, прийшовши на Землю, жили високо в горах, далеко від мирської метушні і людських вад. Годинами розмірковуючи про високе і вічне, вони закривалися від Людини завісою «мудрості» і відчуження... Люди не знали, як їх знайти. І лише декільком пощастило побачити ЇХ, але потім цих «щасливців» ніхто ніколи не бачив, і не було в кого запитати дорогу до гордих Богів... Але одного дня воїн, що вмирав, зайшов високо в гори, не бажаючи живим здаватися ворогові, що переміг його. 
Життя покидало сумного воїна, витікаючи останніми краплями холонучої крові... І нікого не було поруч, щоб попрощатися, щоб омити сльозами його останній шлях... Але, вже вислизаючи, його погляд зачепився за чудову, небачену, божественну красу!.. Непорочні, сніжно-білі, дивовижні квіти росли навколо... Їхня дивовижна білизна омивала душу, повертаючи сили. Закликала до життя ... Не маючи сил поворухнутися, він ловив їхнє холодне світло, розкриваючи назустріч ласці самотнє серце. І відразу, в нього на очах, закривалися його глибокі рани. Життя поверталося до нього, ще сильніше й запекліше, ніж під час народження. Знову відчувши себе героєм, він піднявся... просто перед його поглядом стояв високий Старець...
— Ти повернув мене, Боже? — захоплено запитав воїн.
— Хто ти, чоловіче? І чому нарікаєш мене Господом? — здивувався старий.
— Хто ж іще міг зробити таке?— прошепотіла людина. — І живеш ти майже на небі... Отже, що ти Бог.
— Я не Бог, Я нащадок його... Благо — справжній... Заходь, якщо прийшов, у нашу оселю. З чистим серцем і чистим помислом ти прийшов з життям прощатися... От і повернули тебе. Радій.
— Хто повернув мене, Старче?
— Вони, рідні, «стопи господні»... — вказавши на чудові квіти, хитнув головою Старий.
Тоді й з’явилася легенда про Квіти Господні. Кажуть, вони завжди зростають в оселях Божих, аби показати шлях подорожнім... 
Замислившись, я не помітила, що озираюся довкола... і буквально відразу прийшла до тями!.. Ці незвичайні диво-квіти росли тільки довкола вузенької, темної щілини, що зяяла в скелі, як майже невидимий, «природний» вхід!!! Чуття, що раптом загострилося, повело мене саме туди... 
Нікого не було видно, ніхто не виходив. Відчувала себе незатишно, прийшовши непрошеною, і все ж вирішила спробувати й підійшла до щілини. Знову – нічого... Ні особливого захисту, ні ще якихось несподіванок. Усе й далі було величним і спокійним, як від початку часів... Та й від кого тут захищатися? Від таких самих обдарованих, якими були господарі?.. Раптом мене пересмикнуло — адже міг з'явитися ще один такий «Карафа», якоюсь мірою обдарований, і так само просто «знайшов» би їх?!.. 
Я обережно увійшла до печери. Але й тут нічого незвичайного не сталося, хіба що повітря стало якимсь дуже м'яким і «радісним» — пахло весною і травами, ніби я була на соковитій лісовій галявині, а не всередині голої кам'яної скелі... Пройшовши кілька метрів, я раптом зрозуміла, що світлішає, хоча, здавалося б, мало бути навпаки. Світло струмувало звідкись згори, розпилюючись внизу дуже м'яким освітленням. У голові тихо і ненав'язливо зазвучала дивна, заспокійлива мелодія — нічого подібного я дотепер не чула... Надзвичайне поєднання звуків робило світ довкола легким і радісним. І безпечним...
У дивній печері було дуже тихо і затишно... Єдине, що трохи насторожувало, — дедалі сильніше відчуття стороннього спостереження. Але воно не було неприємним. Просто — дбайливий погляд батька за нетямущим малям...
Коридор, яким я йшла, розширювався, переходячи у величезний високий кам'яний зал, по краях якого були прості кам'яні сидіння, схожі на довгі лави, вибиті просто в скелі. Посередині цього дивного залу височів кам'яний постамент, на якому «горів» усіма барвами веселки величезний діамантовий кристал... Він виблискував і переливався, засліплюючи різноколірними спалахами, і був схожий на маленьке сонце, яке хтось чомусь раптом заховав у кам'яну печеру.
Я підійшла ближче — кристал засяяв яскравіше. Це було дуже красиво, але не більше, і жодного захоплення чи долучення до чогось «великого» не викликало. Кристал був матеріальним, просто неймовірно великим і прекрасним. І тільки. Він не був чимось містичним чи значущим, лише надзвичайно красивим. От тільки я наразі ніяк не могла зрозуміти, чому цей з вигляду зовсім начебто простий «камінь» реагував на наближення людини. Чи таке можливо, що його якимсь чином «вмикало» людське тепло? 
— Ти цілком маєш рацію, Ізидоро... — раптом почула чийсь лагідний голос. — Недаремно тебе цінують Отці!
Здригнувшись від несподіванки, я обернулася, і відразу ж радісно скрикнула — поряд стояв Сівер! Він був, як і раніше, привітним і теплим, але трохи сумним. Як лагідне сонце, яке раптом закрила випадкова хмара...
— Здрастуй, Сівере! Пробач, що прийшла непрошеною. Я кликала тебе, але ти не з'явився... Тоді вирішила сама спробувати знайти тебе. Скажи, що означають твої слова? У чому моя рація?
Він підійшов до кристала — той засяяв ще яскравіше. Світло буквально сліпило, не даючи на нього дивитися.
— Ти маєш рацію щодо цього «дива»... Ми знайшли його дуже давно, багато сотень років тому. І тепер він служить добру службу — як захист проти «сліпих», тих, які випадково потрапили сюди. — Сівер усміхнувся. — Для тих, що «бажають, але не можуть»... — і додав. — Як Карафа. Але це не твій зал, Ізидоро. Ходімо зі мною. Я покажу тобі твою Метеору. 
Ми рушили вглибину залу, проходячи повз величезні білі плити з вибитими на них письменами. 
— Це не схоже на руни. Що це, Сівере? — не витримала я. 
Він знову дружньо усміхнувся:
— Руни, але дуже давні. Твій батько не встиг тебе навчити... Але якщо захочеш — я навчу тебе. Лише приходь до нас, Ізидоро.
Він повторював те, що я вже чула.
— Ні! — відразу відрізала я. — Я не тому сюди прийшла, ти знаєш, Сівере. Я прийшла по допомогу. Лише ви можете допомогти мені знищити Карафу. Адже в тому, що він робить, — і ваша провина. То допоможіть мені!
Сівер ще більше посмутнів... Я наперед знала, що він відповість, але не мала наміру здаватися. На терезах були мільйони хороших життів, і я не могла так просто відмовитися від боротьби за них.
— Я вже пояснив тобі, Ізидоро... 
— То поясни ще! — я різко перервала його. — Поясни мені, як можна спокійно сидіти склавши руки, коли людські життя гаснуть одне за одним з твоєї ж вини?! Поясни, як така мерзота, як Карафа, може існувати, і ні в кого не виникає бажання навіть спробувати знищити його?! Поясни, як ти можеш жити, коли поряд з тобою відбувається таке?..
Гірка образа клекотіла в мені, намагаючись виплеснутися назовні. Я майже кричала, намагаючись достукатися до його душі, але відчувала, що втрачаю. Дороги назад не було. Я не знала, чи вдасться ще колись потрапити туди, і мала скористатися з будь-якої нагоди, перш ніж піти.
— Озирнися, Сівере! По всій Європі живими факелами палають твої брати і сестри! Невже ти можеш спокійно спати, чуючи їхні крики??? І тобі не сняться криваві жахіття?! 
Його спокійне обличчя спотворила гримаса болю:
— Не кажи такого, Ізидоро! Я вже пояснював тобі — ми не повинні втручатися, нам не дано такого права... Ми — охоронці. Ми лише оберігаємо ЗНАННЯ. 
— А тобі не здається, якщо Ви почекаєте ще трохи, то Ваші знання вже не буде для кого зберігати?! — сумно вигукнула я. 
— Земля не готова, Ізидоро. Я вже казав тобі це... 
— Що ж, можливо, вона ніколи не буде готовою... І колись, через якихось тисячу років, коли ти дивитимешся на неї зі своїх «вершин», побачиш тільки порожнє поле, можливо, навіть вкрите красивими квітами, бо на Землі тоді вже не буде людей і нікому буде зривати ці квіти... Подумай, Сівере, чи такого майбутнього ти бажав Землі?!..
Але Сівера захищала глуха стіна віри в те, що він говорив... Мабуть, вони всі твердо вірили, що мали рацію. Або хтось колись вселив цю віру в їхні душі так міцно, що вони проносили її через століття, не відкриваючись і не допускаючи нікого в свої серця... І я не могла крізь неї пробитися, хоч як старалася.
— Нас мало, Ізидоро. І якщо ми втрутимося, можемо також загинути... А тоді навіть дуже слабкій людині, не кажучи вже про таких, як Карафа, буде дуже просто скористатися всім, що ми зберігаємо. І в чиїхось руках опиниться влада над усіма тими, що живуть. Таке вже було колись... Дуже давно. Світ ледве не загинув тоді. Тому — пробач, але ми не втручатимемося, Ізидоро, у нас немає на це права... Наші Великі Предки заповідали нам охороняти давні ЗНАННЯ. І саме для цього ми тут. Для цього живемо. Ми не врятували навіть Христа колись... Хоча могли б. Адже ми всі дуже любили його.
— Ти хочеш сказати, що хтось з Вас знав Христа?!.. Але це було так давно!.. Навіть Ви не можете жити так довго!
— Чому — давно, Ізидоро?— щиро здивувався Сівер. — Це було лише кілька сотень років тому! Адже ми живемо набагато довше, ти знаєш. Як могла б жити і ти, якби захотіла...
— Кілька сотень?!!! 
Сівер кивнув. 
— А як же легенда?!. Адже, згідно з нею, від часу його смерті минуло вже півтори тисячі років?!.
— На те й «легенда»... — знизав плечима Сівер. — Якби це була Істина, то не потребувала б замовних «фантазій» Павла, Матвія, Петра і подібних до них?.. Окрім того, ці «святі» люди навіть не бачили ніколи живого Христа! І він їх ніколи не вчив. 
Історія повторюється, Ізидоро... Так було, і так буде завжди, доки люди не почнуть, нарешті, самостійно мислити. А поки що за них думають Темні уми — на Землі завжди панувати лише боротьба... 
Сівер замовк, ніби вирішуючи, чи варто розповідати далі. Але трохи подумавши, все ж заговорив знову...
— «Мислячі Темні» час до часу дають людству нового Бога, вибираючи його завжди з найкращих, найсвітліших і найчистіших,… але саме з тих, кого обов'язково вже немає в Колі Живих. Оскільки на мертвого, як бачиш, набагато легше «вдягнути» брехливу «історію його Життя» й пустити її у світ, аби вона розповідала людству лише те, що «схвалювали» «Мислячі Темні», змушуючи людей поринати ще глибше в неуцтво Розуму, дедалі сильніше сповиваючи їхні Душі в страх неминучої смерті й надіваючи цим окови на їхнє вільне і горде Життя...
— Хто такі — Мислячі Темні, Сівере? — не витримала я.
— Це Темне Коло, в яке входять «сірі» Волхви, «чорні» маги, грошові генії (свої для кожного нового періоду часу) і чимало інших, аналогічних до них. Простіше — це Земне (і не тільки) об'єднання «темних» сил.
— І Ви не боретеся з ними?!!! Ти кажеш про це так спокійно, наче це тебе не стосується!.. Але ти теж живеш на Землі, Сівере!
У його очах з'явилася смертельна туга, ніби я ненавмисно торкнулася чогось глибинно сумного і нестерпно болісного.
— О, ми боролися, Ізидоро!.. Ще й як боролися! Це було давно... Я, як і ти тепер, був дуже наївним і думав, що досить показати людям, де правда, а де брехня, і вони відразу ринуть в атаку за «добру справу». Це лише «мрії про майбутнє», Ізидоро... Людина, як бачиш, істота дуже вразлива... Її легко впіймати на лестощах і жадібності. Та й чимало інших «людських вад»... Люди насамперед думають про свої потреби і вигоди, і тільки потім — про тих «інших», що живуть. 
Ті, хто сильніший, — жадають Влади. Ну а слабкі шукають сильних захисників, зовсім не цікавлячись їхньою «порядністю». І так триває століттями. От чому в будь-якій війні першими гинуть найсвітліші і найкращі. А ті решта, що «залишилися», приєднуються до «переможця»... Так і йде по колу. Земля не готова мислити, Ізидоро. Знаю, ти не згодна, бо ти сама дуже чиста і світла. Але одній людині не під силу повалити загальне ЗЛО, навіть такій сильній, як ти. Земне Зло дуже велике і вільне. Ми намагалися колись... і втратили найкращих. Саме тому чекатимемо, коли прийде правильний час. Нас дуже мало, Ізидоро.
— Але чому тоді Ви не намагаєтеся воювати по-іншому? Війною, яка не вимагає Ваших життів? Адже у Вас є така зброя! І чому дозволяєте поганити таких, як Ісус? Чому не розповісте людям правду?..
— Бо ніхто цього не слухатиме, Ізидоро... Люди воліють красиву і спокійну брехню, ніж правду, що розбурхує душу... І наразі не бажають думати.  
Поглянь, адже навіть історії про «життя богів» і месій, що їх створили «темні», дуже схожі одна на одну, аж до подробиць, починаючи з їхнього народження і до самої смерті. Це щоб людину не непокоїло «нове», аби її завжди оточувало «звичне і знайоме».  
Колись, коли я був таким, як ти — переконаним, справжнім Воїном — у цих «історіях» мене вражали відкрита брехня і одноманітність думок тих, хто їх «створював». Я вважав це великою помилкою «темних»... Але тепер уже давно збагнув, що саме такими їх створювали зумисне. І це було насправді геніальним... Мислячі Темні дуже добре знають природу «веденої» людини й тому цілком впевнені в тому, що Людина завжди готова піти за тим, хто схожий на вже відоме їй, але чинитиме значний опір і важко прийме того, хто виявиться для неї новим і змусить мислити. 
Тому, напевно, люди все ще сліпо йдуть за «схожими» Богами, Ізидоро, не сумніваючись і не думаючи, не утруднюючи себе задати хоча б одне запитання...
Я опустила голову — він абсолютно мав рацію. У людей усе ще був дуже сильним «інстинкт натовпу», який легко керував їхніми податливими душами...
— Адже в кожного з тих, кого люди називали Богами, були дуже яскраві і дуже різні їхні власні унікальні Життя, які чудово прикрасили б Справжній Літопис Людства, якби люди знали про них, — сумно вів далі Сівер. — Скажи мені, Ізидоро, чи читав хтось на Землі записи самого Христа?.. Адже він був прекрасним Вчителем, який також чудово писав! І залишив набагато більше, ніж могли б навіть уявити «Мислячі Темні», ті, хто створив його липову історію... 
Очі Сівера стали дуже темними й глибокими, ніби на мить увібрали в себе всю земну гіркоту і біль... Було видно, що йому зовсім не хочеться про це говорити, але помовчавши з хвилину, він все ж розповідав далі.
— Він жив тут з тринадцяти років... І вже тоді писав вістку свого життя, знаючи, як сильно її оббрешуть. Він уже тоді знав своє майбутнє. І вже тоді страждав. Ми чимало навчили його... — раптом пригадавши щось приємне, Сівер зовсім по-дитячому усміхнувся... — У ньому завжди горіла сліпуче-яскрава Сила Життя, як сонце... І чудове внутрішнє Світло. Він приголомшував нас своїм безмежним бажанням ВІДАТИ! Знати ВСЕ, що знали ми... Я ніколи не бачив  такої божевільної спраги!.. Окрім, можливо, ще в однієї, такої  самої одержимої... 
Його усмішка стала напрочуд теплою і світлою. 
— Тоді в нас жила дівчинка — Магдалина... Чиста і ніжна, як вранішнє світло. І надзвичайно обдарована! Вона була найсильнішою із всіх, кого я знав на Землі у той час, окрім наших найкращих Волхвів і Христа. Ще перебуваючи в нас, вона стала Відункою Ісуса... і його єдиним Великим Коханням, а потім — його дружиною і другом, ділила з ним кожну мить його життя, поки він жив на цій Землі... 
Ну а він, вчившись і дорослішаючи з нами, став дуже сильним Відуном і справжнім Воїном! Тоді й настав його час прощатися з нами... Настав час виконати Обов’язок, заради якого Отці призвали його на Землю. І він покинув нас. А разом з ним пішла Магдалина... Наш монастир став порожнім і холодним без цих дивовижних дітей, що тепер уже стали зовсім дорослими. Нам дуже бракувало їхніх щасливих усмішок, теплого сміху... Їхньої радості, коли вони бачили один одного, невгамовної жаги знань, незламної Сили їхнього Духу і Світла їхніх чистих Душ... Ці діти були як сонця, без яких меркнуло наше холодне розмірене життя. Метеора сумувала й порожніла без них... Ми знали, що вони вже ніколи не повернуться, і що тепер уже ніхто з нас ніколи їх не побачить...
Ісус став непохитним воїном. Він боровся із злом лютіше, ніж ти, Ізидоро. Але йому забракло сил. — Сівер понуро схилив голову... — Він кликав на допомогу свого Батька, годинами подумки розмовляв з ним. Але Батько був глухий до його прохань. Він не міг, не мав права зрадити те, чому служив. І за це йому довелося зрадити свого сина, якого він щиро і самовіддано любив, — в очах Сівера, на мій превеликий подив, блищали сльози... — Коли йому відмовив Батько, Ісус так само, як і ти, Ізидоро, попросив допомоги у всіх нас... Але ми теж відмовили йому... Ми не мали права. Ми пропонували йому піти. Але він залишився, хоча прекрасно знав, що його чекає. Він боровся до останньої миті... Боровся за Добро, за Землю, і навіть за людей, що стратили його. Він боровся за Світло. За що люди, «на знак вдячності», після смерті обмовили його, зробивши фальшивим і безпорадним Богом... Хоча саме безпорадним Ісус ніколи й не був... Він був воїном до самих кісток, ще тоді, коли зовсім дитям прийшов до нас. Він закликав до боротьби, він знищував «чорне» всюди, де б воно не траплялося на його тернистому шляху. 
 Сівер замовк, і я подумала, що він закінчив розповідь. У його сумних сірих очах була така глибока, гола туга, що я нарешті зрозуміла, як непросто жити, відмовляючи в допомозі любим, світлим і прекрасним людям, проводжати їх, коли вони йдуть на неминучу загибель, і знати, як легко було їх врятувати, досить простягнути руку... І якою неправильною, як на мене, була їхня неписана «правда» про невтручання в Земні справи, поки (нарешті, колись!..) не настане «правильний» час... який міг так ніколи й не настати... 
— Людина — все ще істота слабовільна, Ізидоро... — раптом знову тихо заговорив Сівер. — І користолюбства, заздрості в ній, на жаль, більше, ніж вона може осилити. Наразі люди не хочуть іти за Чистим і Світлим — це ранить їхню «гордість» і дуже дратує, оскільки надто вже відрізняється від «звичної» для них людини. 
І Мислячі Темні, прекрасно це знаючи і користуючись цим, завжди легко спрямовували людей спершу скидати і знищувати «нових» Богів, вгамовуючи «спрагу» краху прекрасного і світлого. А потім, уже достатньо осоромлених, повертали тих самих нових «богів» натовпові, як Великих Мучеників, знищених «помилково»... 
А Христос, навіть розіпнутим, залишався для людей дуже далеким... І дуже чистим. Тому вже після смерті люди так жорстоко плямували його, не жаліючи і не бентежачись, роблячи подібним до себе. 
Так від суворого Воїна залишився в людській пам'яті лише боязкий Бог, що закликав підставляти ліву щоку, якщо вдарять по правій.... А з його великого Кохання залишили тільки жалюгідне посміховисько, закидане каменями... дивовижну чисту дівчинку перетворили на «пропащу» жінку,  яку «пробачив» Христос і яка піднялася з бруду...
Люди все ще нерозумні і злі Ізидоро... Не віддавай себе за них! Адже навіть розіпнувши Христа, всі ці роки вони не можуть заспокоїтися, знищуючи Ім'я Його. Не віддавай себе за них, Ізидоро!
— Але хіба, по-твоєму, ВСІ люди немудрі і злі?.. На Землі дуже багато прекрасних людей, Сівере! І не всім їм потрібен «повалений» Бог, повір мені! Поглянь на мене — хіба ти не бачиш? Мені був би потрібний живий Христос, так само, як і його чудова Любов — Магдалина... 
Сівер усміхнувся.
— Тому що ти — Із-и-до-ра... Ти молишся іншим богам. Та й навряд чи їм потрібно молитися! Вони з тобою завжди і не можуть покинути тебе. Твої боги — Добро і Любов, Світло і Знання, і Чиста первородна Сила. Це Боги Мудрості, і це те, чому «молимося» ми. Люди їх наразі не визнають. Їм поки що потрібне інше... Люди потребують когось, кому можуть поскаржитися, коли їм погано; кого можуть звинуватити, коли не щастить; кого можуть просити, коли чогось хочеться; хто може пробачити їм, коли «грішать»... Ось те, що наразі потрібно людині... І мине ще сила-силенна часу, поки людина перестане потребувати такого Бога, який робив би за неї все, і тим більше — усе прощав би... Це надто зручно, аби зуміти відмовитися, Ізидоро... Людина ще не готова нічого робити сама.
— Покажи мені його, Сівере... — пошепки попросила я. — Покажи, яким він був.
Повітря довкола заколивалося м'якими хвилями, іскрившись і згущуючись, ніби відчинялися таємничі невидимі двері. І я побачила їх!.. 
У просторій кам'яній печері двоє чудових білявих дітей весело розмовляли про щось, сидячи біля маленького природного кам'яного фонтану. Світ довкола них здавався щасливим і сонячним, таким, що вбирав тиху радість, яку випромінювали їхні чудові душі...
Хлопчик був гордим, високим і дуже струнким на свої тринадцять років. У ньому нуртувала величезна внутрішня сила, але водночас він був м'яким і дуже приємним. Він дивився на світ весело і ... дуже мудро, ніби всередині йому було не менше сотні років. Іноді його променисті сині очі спалахували, пронизуючи сталевим сірим кольором, але відразу знову іскрилися веселістю, милуючись своєю чарівною веселою співбесідницею... 
А дівчинка й справді була незвичайно прекрасною. Вона нагадувала чистого ангела, який щойно спустився з небес. Вона притисла до грудей стару, товсту книгу. І, мабуть, нізащо не хотіла її віддавати. Дуже довге хвилясте золоте волосся було підв'язане блакитною шовковою стрічкою, що вдало відтіняла колір її небесно-блакитних сміхотливих очей. Маленькі ямки на рожевих щоках робили її милою і веселою, як чистий травневий ранок... 
Діти були вбрані в довгий, сніжно-білий однаковий одяг, підперезані золотими поясами, і виглядали як чудова пара, що зійшла з красивої старовинної картини... Вони чудово пасували один одному, чимось доповнюючи і з’єднуючи те, чого бракує кожному, творячи єдине ціле, розірвати яке було неможливо... Це були Ісус і Магдалина, майбутній Рятівник Людства і його єдина і велика майбутня Любов.
— Але ж вони абсолютно інакші! — щиро дивуючись, вигукнула я. — Зовсім не такі, якими їх малюють! Хіба вони не юдеї?! 
— Вони ніколи ними й не були, — знизив плечима Сівер. — Люди, яким потрібна була влада, дуже «розумно» вирішили стати «дітьми вбитого Бога», тим самим роблячи «ВИБРАНИМ» найнебезпечніший на Землі народ.
Ісус був сином Білого Волхва і нашої учениці, Відунки Марії. Вони народили його, аби привести на Землю його дивовижну Душу. 
Я остовпіло втупилася на Сівера...
— А як же юдейка Марія і Йосип?! Як же Назарет?.. 
— Ніколи не було юдейки Марії, Ізидоро, ні Йосипа поряд з Ісусом. Була Відунка Марія, яка перед самим його народженням ішла сюди, в Метеору, аби він народився тут, серед Волхвів і Відьом. Але запізнилася... Ісус народився на тиждень раніше, НА ЗОРІ, в маленькому будиночку на березі ріки. А його народження супроводжувала Світла Ранішня Зоря. 
Наші Волхви квапилися до нього, аби побачити його і захистити. А його Вчитель і Батько прийшов вклонитися чудовій душі свого новонародженого сина. 
Волхви призвали його на Землю, аби зупинити «чуму», що, як павук, уже давно плела тут своє чорне павутиння. І саме Волхви послали Христа до юдеїв. Але сам Ісус ніколи юдеєм не був. 
Волхви сподівалися, що в нього знайдеться досить сил, аби зупинити «чорне» Зло, що вже розповзалося по Землі. Але Ісус програв, недооцінивши «великі слабкості» людини...
Земля не була готова до Його приходу, так само, як не готова до приходу ВІДАЮЧИХ, Ізидоро. А ми не готові їй допомогти. Коли настане правильний час — ми відчинимо Двері. І можливо, на Землі восторжествує Світло. Але цього не буде ще дуже довго... Пробач.
Я вибухнула.
— То що, Ви просто спокійно спостерігатимете, як знищують найкращих?!. Але це також і Ваш світ, Сівере! Як Ви можете так просто залишати його на загибель? Найлегше — взяти і піти. Або просто ЧЕКАТИ. Але хіба така зрада не переслідуватиме тебе впродовж цілого твого довгого життя?.. Хіба ти зможеш спокійно десь жити, не думаючи про всіх загиблих?!. Я не вірю в красиве майбутнє, побудоване на чужих смертях, Сівере! Це страшно. Світ ніколи не буде таким самим, якщо ми не допоможемо йому тепер! Прошу тебе, допоможи мені, Сівере... 
Я готова була впасти на коліна, якби це могло якось зарадити. Але бачила, що це нічого не змінить... Ці люди жили у своїй Правді, дуже відособленій і чужій. Я не могла збагнути, як не соромно їм залишатися осторонь, коли тисячі найкращих і найталановитіших дітей землі горіли, проклинаючи свій дар і вмираючи в страшних муках?.. У мене опустилися руки — я не могла воювати сама. Він мав рацію — я не мала достатньо сил.
— Але як можна таке прийняти, Сівере!.. Як можемо дозволити «чорним» захопити нашу прекрасну Землю?.. Хіба твої Великі Вчителі не видять того, що відбувається? Як після цього вірити у щось світле, Сівере?!.
— Земля ще дуже довго і страшно страждатиме, Ізидоро... Поки не прийде до самого краю загибелі. І завжди за неї гинутимуть лише найкращі. А потім настане час вибору... І тільки люди самі зможуть вирішити, чи вистачить у них сил, аби вистояти. Ми лише вкажемо шлях. 
— А ти впевнений, що буде кому вказувати, Сівере? Можливо, тим, хто залишиться, буде вже байдуже...
— О, ні, Ізидоро! Людина незвичайно сильна в своїй здатності виживати. Ти навіть уявити не можеш, яка вона сильна! І справжня Людина ніколи не здається... Навіть якщо залишається сама. Так було завжди. І так буде завжди. На Землі дуже сильна сила Любові і сила Боротьби, навіть якщо люди наразі цього не розуміють. 
І тут завжди знайдеться хтось, хто поведе інших за собою. Головне, аби цей Ведучий не виявився «чорним»... Людина з самого свого народження шукає мету. І лише від неї залежить, знайде вона її сама чи буде тою, кому цю мету буде дано. Люди мають навчитися думати, Ізидоро. А поки що, на жаль, багатьох влаштовує те, що за них думають інші. І доки це триватиме, Земля й далі втрачатиме своїх найкращих синів і дочок, які платитимуть за неуцтво всіх «ведених». 
Тому я й тобі не допомагатиму, Ізидоро. І ніхто з нас не буде. Ще не настав час, аби поставити на карту все. Якщо ми загинемо тепер, борючись за жменьку Просвітлених, навіть якщо їм уже настав час ЗНАТИ, то потім «знати» вже буде нікому...  
Бачу, не переконав тебе, — губи Сівера торкнула легка усмішка. — Та ти й не була б собою, якби переконав... Але прошу тебе лише про одне — йди, Ізидоро! Це не твій час, і не твій це світ!
Мені стало нестерпно сумно... Я зрозуміла, що й тут програла. Тепер усе залежало тільки від моєї совісті — чи погоджуся піти, чи боротимуся, знаючи, що на перемогу немає жодної надії... 
— Що ж, Сівере, я залишуся... Хай я не настільки мудра, як ти і твої Великі предки ... але думаю, якби вони й справді були такими «Великими» — ви допомогли б нам, а вони пробачили б вас. Ну а якщо ні — то, можливо, вони не такі вже й «великі»!.. 
Гіркота промовляла моїми вустами, не даючи змоги мислити тверезо... Я не могла змиритися з думкою, що допомоги чекати не було від кого... Що поруч були люди, які в силах допомогти – для цього їм досить тільки простягнути руку. Але не захотіли. Вони «захищалися» високими цілями, відмовляючись втручатися... Вони були МУДРІ... Ну а я лише слухала своє серце. Я хотіла зберегти своїх близьких, хотіла допомогти іншим не втрачати дорогих їм людей. Хотіла знищити Зло... Можливо, в «мудрому» розумінні я була тільки «дитям». Можливо — не доросла. Але навіть якби я прожила тисячу років, ніколи не змогла б спокійно спостерігати, як від чиєїсь звірячої руки гине невинна, прекрасна людина!..  
— Чи хочеш побачити справжню Метеору, Ізидоро? Найімовірніше, в тебе вже більше ніколи не буде такої можливості, — сумно промовив Сівер.
— Чи можу я запитати, що означає слово — метеора?
— О, це було давно, коли її так назвали... Тепер це вже не має значення. А колись воно звучало трохи інакше — МИ-ТІ-У-РА, що означало: близькі до світла і знань, які оберігають їх і живуть ними. Але потім надто багато «незнаючих» почали шукати нас. Й ім'я змінили. Багато хто не чув його звучання, а багатьох це не хвилювало зовсім. Вони не розуміли, що, навіть ступаючи сюди, уже стикалися з ВІРОЮ. Що вона зустрічала їх від самого порогу, починаючись з імені і розуміння його... 
Знаю, це не твоя мова, і тобі, напевно, важко її зрозуміти, Ізидоро. Хоча твоє ім'я теж належить до таких... Воно значуще.
— Ти забув, що мова для мене не важлива, Сівер. Я відчуваю і бачу його, — усміхнулася я.
— Пробач, відаюча... Я забув — хто ти. Чи бажаєш побачити те, що дано лише знаючим, Ізидоро? У тебе не буде іншої нагоди, ти більше сюди не повернешся. 
Я лише кивнула, прагнучи втримати злі, гіркі сльози, що от-от могли хлинути по щоках. Надія бути з ними, отримати їхню сильну дружню підтримку вмирала, навіть не встигнувши як слід пробудитися. Я залишалася сама. Так і не дізнавшись чогось дуже для мене важливого... І майже беззахисна проти сильної і страшної людини, з грізним ім'ям — Карафа...
Але рішення ухвалено, і я не мала наміру відступати. Бо що ж тоді варте наше Життя, якби довелося жити, зрадивши себе? Несподівано я цілковито заспокоїлася — усе нарешті опинилося на своїх місцях, сподіватися більше не було на що. Я могла розраховувати лише на саму себе. І саме від цього варто було відштовхуватися. А чим усе закінчиться — про це я змусила себе більше не думати. 
Ми рушили високим кам'яним коридором, який, дедалі розширюючись, ішов углиб. У печері було так само світло і приємно, і лише запах весняних трав дедалі міцнішав. Несподівано перед нами засяяла золота «стіна» – вона світилася й на ній виблискувала одна-єдина велика руна... Я відразу зрозуміла — це захист від «необізнаних». Вона нагадувала щільну мерехтливу завісу з якоїсь небаченої матерії, що виблискувала золотом, і без сторонньої допомоги мені, найімовірніше, не вдалося б пройти.
Простягнувши руку, Сівер легко торкнувся її долонею, і золота «стіна» відразу зникла, відкриваючи прохід у дивовижне приміщення.... 
У мене відразу з'явилося сильне відчуття чогось «чужого», ніби щось мені говорило, що це не зовсім звичний для мене світ, той, у якому я завжди жила... Але через мить дивна «чужорідність» кудись зникла, і все знову стало звично і добре.
Відчуття, що хтось за нами невидимо спостерігає, промацуючи, посилилося. Але це спостереження, знову ж, не було ворожим, а радше схожим на теплий дотик доброго давнього друга, колись давно втраченого і тепер раптово віднайденого... 
У далекому кутку приміщення виблискував, переливаючись веселковими бризками, маленький природний фонтан. Вода в ньому була настільки прозорою, що її було видно лише з веселкових відблисків світла, що іскрилися на тремтливих дзеркальних краплинах. Дивлячись на це диво-джерело, я несподівано для себе раптово відчула пекучу спрагу. Ще не встигнувши запитати Сівера, чи можу попити, відразу почула: 
— Звісно, Ізидоро, спробуй! Це вода Життя, ми всі п'ємо її, коли бракує сил, коли ноша стає непосильним тягарем. Спробуй! 
Я нагнулася, аби зачерпнути долонями чудотворної води, і відчула неймовірне полегшення, ще навіть не торкнувшись її!.. Здавалося, всі мої біди, вся гіркота раптом кудись відійшли, я відчула себе на диво спокійною і щасливою... Це було неймовірно — адже я навіть не скуштувала води!.. Розгублено повернулася до Сівера — він усміхався. Мабуть, такі самі відчуття були в усіх, хто вперше торкався цього дива. Я зачерпнула воду долонями — вона виблискувала маленькими діамантами, як вранішня роса на освітленій сонцем траві... Обережно, намагаючись не пролити дорогоцінні краплини, я зробила малюсінький ковток — у всьому тілі розлилася неповторна легкість!.. Ніби хтось, зглянувшись, помахом чарівної палички скинув мені п'ятнадцять років! Я почувалася легкою, наче птах, що ширяє високо в небі... Голова стала чистою і ясною, ніби я щойно народилася на світ.
— Що це?! — здивовано прошепотіла я. 
— Я ж сказав тобі, — усміхнувся Сівер. — Жива Вода... Вона допомагає вбирати знання, знімає втому, повертає світло. Її п'ють усі, хто перебуває тут. Вона була тут завжди, наскільки я пам'ятаю. 
Він підштовхнув мене. І раптом я зрозуміла, що мене так здивувало... Кімната не закінчувалася!.. На вигляд маленька, вона «подовжуватися» в процесі того, як ми проходили далі!.. Це було неймовірно! Я знову поглянула на Сівера, але він лише кивнув, ніби кажучи: «Не дивуйся ні з чого, все нормально». І я перестала дивуватися...
Просто із стіни «вийшла» людина... Здригнувшись від несподіванки, я відразу спробувала зосередитися, аби не виявляти здивування, оскільки всі решта, хто тут живе, мабуть, до цього звикли. Людина підійшла до нас і низьким гучним голосом промовила:
— Здорова була, Ізидоро! Я — Волхв Істень. Знаю, важко тобі... Але ти сама вибрала дорогу. Ходімо зі мною — покажу, що ти втратила.
Ми рушили далі. Від цієї дивовижної людини йшла неймовірна сила, а я гірко розмірковувала про те, як усе було б легко і просто, якби він захотів допомогти! Але, на жаль, він теж не хотів...
Я йшла, серйозно замислившись, і зовсім не помітила, як опинилася в дивовижному просторі, цілком заповненому вузькими полицями, на яких була неймовірна кількість незвичних золотих пластин і дуже давніх «згортків», схожих на старовинні манускрипти в будинку мого батька, але ті, що постали переді мною тепер, зроблено на якомусь надзвичайно тонкому незнайомому матеріалі, якого я раніше ніде й ніколи не бачила. Пластини і згортки були різними — маленькими і дуже великими, короткими і довжелезними, на повний людський ріст. І в цій дивній кімнаті їх була велика кількість... 
— Це і є ЗНАННЯ, Ізидоро. Точніше, дуже мала його частина. Можеш увібрати, якщо бажаєш. Воно не зашкодить, а може, навіть допоможе тобі в твоєму пошуку. Спробуй, люба...
Істень лагідно усміхався, і мені раптом здалося, що я знала його завжди. Від нього йшло дивовижне тепло і спокій, яких мені так бракувало у ті страшні дні, коли я боролася з Карафою. Він, мабуть, усе це прекрасно відчував, оскільки дивився на мене з глибоким смутком, ніби знав, яка зла доля чекає мене за стінами Метеори. І наперед оплакував мене....
Я підійшла до однієї з безконечних полиць, до самого верху «забитої» напівкруглими золотими пластинами, аби поглянути, як запропонував Істень... Але не встигла навіть наблизити руку, як на мене буквально нахлинув шквал приголомшливих, предивних видінь!!! Надзвичайні картини, не схожі ні на що, коли-небудь бачене, промайнули в моєму вимученому мозку, неймовірно швидко змінюючись... Деякі з них чомусь залишалися, а інші зникали, і за ними відразу з’являлися нові, які я теж майже не встигала розглянути. Що це було?!. Життя якихось давно померлих людей? Наших Великих предків? Видіння змінювалися, проминаючи з божевільною швидкістю. Потік не закінчувався, відносячи мене в якісь дивні країни і світи, не даючи опритомніти. Раптом одне з них спалахнуло яскравіше за решту, і переді мною постало приголомшливе місто... воно був повітряним і прозорим, ніби створене з Білого Світла. 
— Що це??? — боячись злякати, тихо прошепотіла я. — Чи може таке бути справжнім?..
— Це Святий Град, люба. Місто наших Богів. Його немає вже дуже давно... — тихо промовив Істень. — Це звідти ми всі колись прийшли... Тільки на Землі його ніхто не пам'ятає, — і раптом похопившись, додав: — Обережно, люба, тобі буде важко. Не треба більше дивитися.
Але я бажала ще!.. Якась пекуча спрага спалювала мозок, благаючи не зупинятися! Незнайомий світ манив і зачаровував своєю первозданністю!.. Хотілося поринути в нього з головою і, занурюючись дедалі глибше, черпати його без кінця, не упускаючи жодної миті, не втрачаючи жодної дорогоцінної хвилини... яких, як я розуміла, у мене залишалося тут дуже і дуже мало...
Кожна нова пластина розкривалася переді мною тисячами приголомшливих образів, які були дивовижно яскравими і тепер уже чомусь зрозумілими, ніби я раптом знайшла до них магічний ключ, який хтось давно загубив. 
Час летів, але я його не помічала... Мені хотілося ще і ще. І було дуже страшно, що просто зараз хтось обов'язково зупинить, і потрібно буде покидати цю чудову криницю чиєїсь неймовірної пам'яті, якої вже ніколи більше не вдасться мені осягнути. Було дуже сумно і боляче, але дороги назад у мене, на жаль, не було. Я вибрала своє життя сама і не планувала його зрікатися. Навіть якщо це було неймовірно важко...
— Ну от і все, люба. Я не можу більше тобі показувати. Ти — «відступниця», яка не захотіла дізнатися... І тобі закрита дорога сюди. Але мені щиро шкода, Ізидоро... У тебе великий Дар! Ти могла б легко все це ВІДАТИ... Якби захотіла. Не всім давалося так просто... Твоя природа жадає цього. Але ти вибрала інший шлях, тому повинна зараз піти. Мої думки будуть з тобою, дитя Світла. Йди з ВІРОЮ, хай вона допоможе тобі. Прощавай, Ізидоро...
Кімната зникла... Ми опинилися в іншому кам'яному залі, також наповненому безліччю сувоїв, але виглядали вони вже інакше, можливо, були не такими древніми, як попередні. Раптом мені стало дуже сумно... До болю в душі хотілося осягнути ці чужі «таємниці», побачити приховане в них багатство, але я йшла... аби вже ніколи сюди не повернутися.
— Подумай, Ізидоро! — ніби відчувши мій сумнів, тихо сказав Сівер. — Ти ще не пішла, залишайся.
Я лише заперечно похитала головою... 
Раптом мою увагу привернуло вже знайоме, але й далі незрозуміле явище — ми йшли, і кімната й тут подовжувалася. Але якщо в попередньому залі я не бачила ні душі, то тут, роздивившись довкола, побачила безліч людей — молодих і старих, чоловіків і жінок. Тут були навіть діти!.. Усі вони щось дуже уважно вивчали, цілковито занурившись у себе й відчужено осягаючи якісь «мудрі істини»... Не звертаючи жодної уваги на тих, що увійшли.
— Хто всі ці люди, Сівере? Вони тут живуть? — пошепки запитала я.
— Це Відьми і Відуни, Ізидоро. Колись одним з них був твій батько... Ми вчимо їх. 
Серце боліло... Мені хотілося завити вовком, жаліючи себе і своє коротке втрачене життя!.. Кинувши все, сісти разом з ними, з цими щасливими Відунами і Відьмами, аби пізнати розумом і серцем всю глибину чудового, так щедро відкритого їм великого ЗНАННЯ! 
Пекучі сльози готові були хлинути рікою, але я з останніх сил намагалася їх стримувати. Плакати не можна було в жодному разі, оскільки сльози були ще однією «забороненою розкішшю», на яку в мене не було жодного права, адже я вважала себе справжнім Воїном. Воїни не ридали. Вони боролися й перемагали, а якщо гинули — то вже точно не зі сльозами на очах... 
Мабуть, я просто дуже втомилася. Від самоти і болю... Від постійного страху за рідних... Від безконечної боротьби, в якій не мала щонайменшої надії перемогти. Мені дуже був потрібен ковток свіжого повітря, і цим повітрям для мене була моя дочка, Ганна. Але її чомусь ніде не було видно, хоча я знала, що Ганна тут, разом з ними на цій чудовій і дивній, «закритій» землі.
Сівер стояв поряд зі мною на краю ущелини, і в його сірих очах таїлася глибока печаль. Мені захотілося запитати в нього — чи побачу я його колись? Але забракло сил. Я не хотіла прощатися. Не хотіла йти. Життя тут було таким мудрим і спокійним, і здавалося, що все так просто і добре!.. Але там, у моєму жорстокому і незавершеному світі вмирали добрі люди, і час було повертатися, аби спробувати хоч когось врятувати... Це насправді був мій світ, хай який він страшний. І мій батько, що залишився там, можливо, жорстоко страждав, і не в його силах було вирватися з лап Карафи, якого я твердо вирішила знищити за будь-яку ціну, навіть якщо доведеться віддати своє коротке і таке дороге мені життя...
— Чи можу я побачити Ганну? — з надією в душі запитала я Сівера.
— Пробач мені, Ізидоро, Ганна проходить «очищення» від мирської метушні... Перед тим, як вона ввійде до того самого залу, де щойно була ти. Вона не зможе до тебе зараз прийти... 
— Але чому ж мені не знадобилося нічого «очищати»? — здивувалася я. — Адже Ганна ще дитя, у неї немає надто багато мирського «болота», чи не так?
— Їй потрібно надто багато ввібрати в себе, осягнути цілу нескінченність... А ти вже ніколи туди не повернешся. Тобі нема потреби нічого «старого» забувати, Ізидоро... Мені дуже шкода.
— То я ніколи більше не побачу своєї дочки?.. — пошепки запитала я.
— Побачиш. Я допоможу тобі. А тепер – чи хочеш ти попрощатися з Волхвами, Ізидоро? Це твоя єдина можливість, не пропусти її.
Ну звісно, я хотіла побачити їх, Владик усього цього Мудрого Світу! Про них так багато розповідав мені батько і так довго мріяла я сама! Але тоді я не могла уявити, якою сумною для мене буде наша зустріч...
Сівер підняв долоні, і скеля, замерехтівши, зникла. Ми опинилися в дуже високому круглому залі, який одночасно здавався то лісом, то лугом, то казковим замком, а то й просто «нічим»... Хоч як намагалася, не могла побачити його стін, ні того, що відбувалося довкола. Повітря мерехтіло й переливалося тисячами блискучих «крапель», схожих на людські сльози... Пересиливши хвилювання, я вдихнула... «Дощове» повітря було дивовижно свіжим, чистим і легким! Від нього, розливаючись животворною силою, по всьому тілу розходилися тонкі живі нитки «золотого» тепла. Відчуття було чудовим!..
— Проходь, Ізидоро, Отці чекають тебе, — прошепотів Сівер.
Я зробила крок — мерехтливе повітря «розсунулося»... Просто переді мною стояли Волхви...
— Я прийшла попрощатися, віщі. Мир вам... — не відаючи, як повинна вітати їх, тихо сказала я.
Ніколи у своєму житті я не відчувала такої повної, всеосяжної, Великої СИЛИ!.. Вони не рухалися, але здавалося, що весь цей зал колишеться теплими хвилями якоїсь небаченої сили... 
Це було справжнє ЖИТТЯ!!! Я не знала, якими словами ще можна було б це назвати. Я була приголомшена!.. Захотілося охопити це собою!.. Увібрати в себе... Або просто впасти на коліна!.. Почуття переповнювали мене приголомшливою лавиною, по щоках текли гарячі сльози... 
— Здорова будь, Ізидоро, — тепло пролунав голос один з них. — Ми ЖАЛІЄМО тебе. Ти дочка Волхва, ти розділиш його шлях... Сила не покине тебе. Йди з ВІРОЮ, рідна... 
Душа моя прагнула до них криком вмираючого птаха!.. Рвалося до них, розбиваючись об злу долю, моє поранене серце... Але я знала, що надто пізно — вони прощали мене... і жаліли. Ніколи раніше я не «чула», наскільки глибоке значення цих чудесних слів. І тепер радість від їхнього предивного нового звучання нахлинула, заповнюючи мене, не даючи змоги зітхнути від почуттів, що переповнювали мою поранену душу...
У цих словах жив і тихий світлий смуток, і гострий біль втрати, краса життя, яке я повинна була прожити, і величезна хвиля Любові, що приходить звідкись здалеку і, зливаючись із Земною, затоплює мою душу і тіло... 
Життя пролітало вихором, дотикаючись кожного «краєчка» моєї сутності, не залишаючи клітини, якої б не торкнулося тепло любові. Я побоялася, що не зможу піти... І, ймовірно, саме через цю боязнь відразу опритомніла від чудового «прощання», бачачи поряд з собою людей, що приголомшували внутрішньою силою й красою. 
Довкола мене стояли високі старці і молоді чоловіки, одягнені в сліпучо-білий одяг, схожий на довгі туніки. Дехто з них був підперезаний червоним, а двоє – візерунчастим широким «поясом», вишитим золотом і сріблом.
Ой, дивися! — несподівано перервала чудову мить моя нетерпляча подружка Стелла. — Адже Вони дуже схожі на твоїх «зоряних друзів», яких ти мені показувала!.. Дивися, невже це вони, як ти думаєш?! Ну скажи!!! 
Чесно кажучи, ще тоді, коли ми побачили Священне Місто, воно здалося мені дуже знайомим. І в мене також з’явилися схожі думки, щойно я побачила Волхвів. Але я відразу їх відігнала, щоб марно не живити світлих надій... Це було дуже важливо і дуже серйозно, і я лише махнула Стеллі рукою, ніби кажучи, що поговоримо пізніше, коли залишимося вдвох. Я розуміла, що Стелла засмутиться, бо їй, як завжди, хотілося негайно отримати відповідь на своє запитання. Але тоді, по-моєму, це було не настільки важливо, як дивовижна історія, яку ми слухали, і я подумки попросила Стеллу почекати. 
Я винувато усміхнулася Ізидорі, і вона, відповівши своєю чудовою усмішкою, розповідала далі...
Я прикипіла поглядом до могутнього високого старця, у якого було щось невловимо схоже з моїм любим батьком, який страждав у підвалах Карафи. Якось відразу я зрозуміла — це й був Владика... Великий Білий Волхв.
Його дивовижні, пронизливі, владні сірі очі дивилися на мене з глибокою печаллю і теплом, ніби він говорив мені останнє «Прощавай!»... 
— Підійди, Дитя Світла, ми простимо тебе...
Від нього раптом полинуло прекрасне, радісне біле Світло, яке, огортаючи все довкола м'яким сяянням, вклало мене в лагідні обійми, проникаючи в найпотаємніші куточки моєї понівеченої болем Душі... Світло пронизувало кожну клітинку, залишаючи в ній лише добро і спокій, «вимиваючи» собою біль і печаль, і всю гіркоту, що накопичилася роками. Я витала в чарівному сяйві, забувши все «земне жорстоке», все «зле і фальшиве», відчуваючи лише предивний дотик Вічного Буття... Відчуття приголомшувало!!! І я подумки благала — аби воно не закінчувалося... Але, через примхливе бажання долі, все прекрасне завжди закінчується швидше, ніж нам хотілося б...
— Ми обдарували тебе ВІРОЮ, вона допоможе тобі, Дитя... Дослухайся до неї... І прощавай, Ізидоро...
Я не встигла навіть відповісти, а Волхви вже «спалахнули» дивовижним Світлом і... залишивши запах квітучих лугів, зникли. Ми з Сівером залишилися самі... Я сумно озирнулася довкола — печера й далі була такою самою загадковою й іскристою, тільки в ній уже не було того чистого, теплого світла, що проникало в саму душу... 
— Це й був Батько Ісуса, чи не так? — обережно запитала я.
— Так само, як дід і прадід його сина і внуків, смерть яких теж лежить провиною на його душі... 
— ?!.
— Так, Ізидоро, Він той, хто несе гірку ношу болю... І ти ніколи не зможеш собі уявити, наскільки вона велика... — сумно відповів Сівер.
— Може, вона не була б сьогодні такою гіркою, якби Він пожалів свого часу добрих людей, що загинули від чужого неуцтва й жорстокості?.. Якби Він відгукнувся на заклик свого чудового і світлого Сина, а не віддав його на тортури злим катам? Якби він і тепер не лише «спостерігав» зі своєї висоти, як «святі» пособники Карафи спалюють на площах Відунів і Відьом?.. То чим він кращий від Карафи, якщо не перешкоджає такому Злу, Сівере?! Адже якщо допомогти – в його силах, але він не хоче, то весь цей земний жах вічно лежатиме саме на ньому! І не має значення ні причина, ні пояснення, коли на карту поставлено прекрасне людське життя!.. Я ніколи не зможу зрозуміти цього, Сівере. І я не «піду», поки тут знищуватимуть добрих людей, поки руйнуватиметься мій земний Дім. Навіть якщо ніколи не побачу свого справжнього... Це моя доля. І тому — прощавай... 
— Прощавай, Ізидоро. Мир Душі твоїй... Пробач.
Я знову була у «своїй» кімнаті, у своєму небезпечному і безжалісному бутті... А все те, що відбулося щойно, здавалося просто чудовим сном, який уже ніколи більше в цьому житті мені не снитиметься... Або красивою казкою, в якій когось напевно чекав «щасливий кінець». Але не мене... 
Мені було шкода свого невдалого життя, але я дуже пишалася своєю хороброю дівчинкою, якій вдасться осягнути все це велике Диво... якщо Карафа не знищить її ще до того, як вона зможе сама захищатися.
Двері з шумом відчинилися — на порозі стояв оскаженілий Карафа.
— Ну і де ж Ви «гуляли», мадонно Ізидоро? — награно милим голосом запитав мій мучитель.
— Хотіла відвідати свою дочку, ваша святосте. Але не змогла...
Мені було цілком байдуже, що він думав і чи розізлила його моя «вилазка». Душа моя витала далеко, в дивовижному Білому Місті, яке показував мені Істень, а все, що було навколо, здавалося далеким і нікчемним.
Але Карафа, на жаль, не давав надовго поринати у мрії... Відразу відчувши, що мій настрій змінився, «святість» запанікував.
— Чи впустили Вас у Метеору, мадонно Ізидоро? — якомога спокійніше запитав Карафа. 
Я знала, що в душі він просто «горів», бажаючи швидше отримати відповідь, і вирішила помучити його, доки він не скаже мені, де тепер мій батько. 
— Хіба це має значення, Ваша святосте? Адже у Вас мій батько, в якого Ви можете запитати все, на що, звичайно, не відповім я. Чи Ви ще не встигли його достатньо допитати?
— Я не раджу Вам розмовляти зі мною таким тоном, Ізидоро. Від того, як Ви маєте намір поводитися, значною мірою залежатиме його доля. Тому намагайтеся бути ввічливішою. 
— А як би поводилися Ви, якби замість мого тут опинився Ваш батько, ваша святосте?.. — прагнучи змінити тему, що стала небезпечною, запитала я. 
— Якби мій батько був ЄРЕТИКОМ, я спалив би його на вогнищі! — зовсім спокійно відповів Карафа.
Що за душа була у цієї «святої» людини?!.. І чи була вона у нього загалом?.. Що вже казати про чужих, якщо про свого рідного батька він міг сказати таке?..
— Так, я була в Метеорі, Ваша святосте, і мені дуже шкода, що вже більше ніколи туди не потраплю... — щиро відповіла я. 
— Невже Вас теж звідти вигнали, Ізидоро? — здивовано засміявся Карафа.
— Ні, ваша святосте, мене запросили лишитися. Я пішла сама...
— Це неможливо! Не існує людини, яка не захотіла б зостатися там, Ізидоро!
— Чому ж? А мій батько, ваша святосте? 
— Я не вірю, що йому дозволили. Думаю, він повинен був піти. Просто його час, мабуть, закінчився. Або недостатньо сильним виявився Дар.
Мені здавалося, що він намагається, хай там що, переконати себе в тому, у що йому дуже хотілося вірити.
— Не всі люди люблять тільки себе... — сумно сказала я. — Є щось важливіше, ніж влада або сила. Є ще на світі Любов... 
Карафа відмахнувся від мене, як від настирливої мухи, ніби я щойно промовила якусь цілковиту нісенітницю... 
— Любов не править, світом, Ізидоро, а я бажаю ним правити! 
— Людина може все... поки не починає пробувати, ваша святосте, — не стримавшись, «вкусила» я.
І пригадавши щось, про що обов'язково хотіла дізнатися, запитала:
— Скажіть, Ваша святосте, чи відома Вам правда про Ісуса і Магдалину?
— Ви маєте на увазі те, що вони жили в Метеорі? — я кивнула. — Ну звісно! Це було перше, про що я в них запитав!
— Але хіба таке можливо?!. — ошелешено запитала я. — А про те, що вони не юдеї, Ви теж знали? — Карафа знову кивнув. — Але Ви ніде про це не говорите... Адже ніхто про це не знає! А що ж ІСТИНА, Ваша святосте?!.. 
— Не смішіть мене, Ізидоро!.. — щиро розсміявся Карафа. — Ви справжнє дитя! Кому потрібна Ваша «істина»?.. Натовпу, який її ніколи не шукав?!.. Ні, моя люба, Істина потрібна лише жменьці мислячих, а натовп має просто «вірити», ну а в що саме  — це не має особливого значення. Головне, аби люди підкорялися. А що їм тоді пропонують — річ другорядна. ІСТИНА — небезпечна, Ізидоро. Там, де відкривається Істина, з'являються сумніви, а де виникають сумніви — починається війна... Я веду СВОЮ війну, Ізидоро, і наразі вона приносить мені справжнє задоволення! Бачите, світ завжди тримався на брехні... Головне, щоб ця брехня була достатньо цікавою, аби вести за собою «недалекі» уми... І повірте мені, Ізидоро, якщо Ви почнете розповідати натовпові справжню Істину, яка спростовує їхню «віру» невідомо в що, той самий натовп Вас і розірве на шматки...
— Невже таку розумну людину, як Ваша святість, може влаштовувати така самозрада?.. Адже ви спалюєте невинних, прикриваючись ім'ям того самого оббреханого і такого ж невинного Бога? Як Ви можете так безсовісно брехати, Ваша святосте?!..
— О, не хвилюйтеся, люба Ізидоро!.. — посміхнувся Карафа. — Моя совість цілком спокійна! Не я возвів цього Бога, і не я його скидатиму. Зате я буду тим, хто очистить Землю від єресі і блуду! І повірте мені, Ізидоро, у день, коли я «піду», на цій гріховній Землі не буде кого більше спалювати!
Мені стало погано... Серце вискакувало назовні, не в змозі слухати таке марення! Тому, щонайшвидше зосередившись, я спробувала змінити тему, яку він так уподобав.
— А як же те, що Ви – глава святішої християнської церкви? Вам не здається, що ваш обов'язок – відкрити людям правду про Ісуса Христа?..
— Саме тому, що я є його «намісником на Землі», я й далі мовчатиму, Ізидоро! Саме тому...
Я дивилася на нього широко розплющеними очима й не могла повірити, що чую все це насправді... Знову ж таки — Карафа був надзвичайно небезпечний у своєму безумстві, і навряд чи десь існували ліки, які могли б йому допомогти. 
— Досить порожніх розмов! — раптом, задоволено потираючи руки, вигукнув «святий отець». — Пройдімо зі мною, моя люба, думаю, цього разу мені все ж вдасться вразити Вас!..
Якби він тільки знав, як добре це йому постійно вдавалося!.. Моє серце защеміло, передчуваючи недобре. Але вибору не було — довелося йти...
38. Ізидора-4. Втрата
Задоволено посміхаючись, Карафа буквально «тягнув» мене за руку довгим коридором, поки ми нарешті не зупинилися коло важких, прикрашених візерунчастою позолотою дверей. Він повернув ручку і... О, боги!!!.. Я опинилася у своїй улюбленій венеційській кімнаті, у нашому рідному фамільному палацо...
Я приголомшено озиралася довкола, не в змозі отямитися від несподіваного «сюрпризу». Заспокоювала своє серце, що вистрибувало з грудей, і не мала змоги навіть зітхнути!.. Усе навколо крутилося тисячами спогадів, безжалісно занурюючи мене в давно прожиті і вже частково забуті чудові роки, ще не занапащені злістю жорстокої людини... яка навіщось відтворила тут (!) сьогодні мій рідний, але давно загублений, щасливий світ... У цій дивом «воскреслій» кімнаті були всі дорогі для мене особисті речі, улюблені дрібниці!.. Не в змозі відвести очей від цієї милої й такої звичної для мене атмосфери, я боялася поворухнутися, щоб мимоволі не злякати чудового видіння...
— Вам подобається мій сюрприз, мадонно? — задоволений справленим враженням, запитав Карафа. 
Найнеймовірніше було те, що цей дивний чоловік цілком щиро не розумів, якого глибокого душевного болю заподіяв мені своїм «сюрпризом»!.. Бачачи ТУТ (!!!) те, що колись було справжнім «вогнищем» мого родинного щастя і спокою, хотіла тільки одного — накинутися на цього страшного «святого» Папу й душити його в смертельних обіймах, поки з нього не вилетить назавжди його жахлива чорна душа... Але замість того, щоб вчинити те, чого так сильно бажала, я тільки спробувала зосередитися, аби Карафа не почув, як тремтить мій голос, і якомога спокійніше сказала:
— Пробачте, ваша святосте, я можу якийсь час побути тут сама?
— Ну звісно, Ізидоро! Це тепер ваші покої! Сподіваюся, вони вам подобаються.
Невже він і справді не розумів, що чинив?!.. Чи навпаки — прекрасно знав?.. Чи його невгамовне звірство «веселилося», вигадуючи для мене нові тортури?!.. Раптом мене вразила болюча думка — а що ж тоді сталося з усім решта?.. З нашим чудовим будинком, який ми всі дуже любили? Зі слугами і челяддю, з усіма, хто там жив?!.
— Чи можу я запитати, ваша святосте, що тепер з нашим родовим палацом у Венеції?— голосом, охриплим від хвилювання, прошепотіла я. — Що сталося з тими, хто там жив?.. Я сподіваюся, ви не викинули людей на вулицю? Адже в них немає іншого дому, ваша святосте!..
Карафа незадоволено поморщився.
— Та годі-бо, Ізидоро! Чи про них вам варто тепер піклуватися?.. Ваш дім, як ви, звісно, розумієте, тепер – власність нашої святійшої церкви. І все, що було з ним пов'язано, уже не Ваша турбота!
— Мій дім, як і все те, що було всередині, Ваша святосте, після смерті мого палко коханого чоловіка, Джіроламо, належить моїй дочці Ганні, доки вона жива! — обурено вигукнула я. — Чи «свята» церква вже не вважає її мешканцем на цьому світі?!
У мене всередині все кипіло, хоча я прекрасно розуміла: злістю тільки ускладнюю своє й так безнадійне становище. Але я впевнена, що від безцеремонності й нахабства Карафи жодна нормальна людина не могла б бути спокійною! Навіть тоді, коли йшлося лише про осквернені, дорогі серцю спогади...
— Доки Ганна буде жива, вона перебуватиме тут, мадонно, і служитиме нашій любій святійшій церкві! Ну а якщо вона, на своє нещастя, передумає — їй уже не знадобиться ваш чудовий дім! — оскаженіло прошипів Карафа. — Не перестарайтеся у своєму завзятті віднайти справедливість, Ізидоро! Це може хіба що нашкодити вам. Моє терпіння теж має межі... І я щиро не раджу вам переступати їх!..
Різко обернувшись, він зник за дверима, навіть не попрощавшись і не сповістивши, доки я можу побути сама у своєму так неждано воскреслому минулому... 
Час зупинився... безжалісно шпурнувши мене, за допомогою хворої фантазії Карафи, у щасливі, безхмарні дні, зовсім не переймаючись тим, що від такої несподіваної «реальності» моє серце просто могло зупинитися...
Я сумно опустилася на стілець біля знайомого дзеркала, в якому колись так часто відбивалися любі обличчя моїх рідних... А тепер я сиділа біля нього зовсім сама – в оточенні дорогих примар... Спогади душили силою своєї краси і глибоко ранили гіркою печаллю нашого щастя...
Колись (тепер здавалося — дуже давно!) біля цього величезного дзеркала я щоранку розчісувала чудове шовковисте волосся маленької Ганни, жартівливо даючи їй перші дитячі уроки «відьомської» школи... В цьому ж дзеркалі відбивалися сповнені кохання очі Джіроламо, що лагідно обіймав мене за плечі... Це дзеркало відображало тисячі дбайливо збережених чудових хвилин, що тепер до глибини сколихнули мою поранену, змучену душу. 
Поруч, на маленькому нічному столику, я побачила красиву малахітову шкатулку, в якій зберігала свої чудові прикраси: мій добрий чоловік робив мені щедрі подарунки, через які мені тоді шалено заздрили багаті й вередливі венеційки... Тепер шкатулка порожня... Чиїсь брудні, жадібні руки встигли «забрати» всі «блискучі цяцьки», оцінивши тільки їхню матеріальну вартість... А для мене це була пам'ять, дні мого чистого щастя: вечір весілля... народження Ганни... якісь уже давно забуті перемоги або події нашого спільного життя, кожну з яких відзначали новим витвором мистецтва, право на яке мала тільки я... Це було не просто «каміння», яке дорого коштувало, а турбота мого Джіроламо, його бажання викликати мою усмішку, його захоплення моєю красою, якою він так щиро і сильно пишався і яку так чесно і гаряче любив... І от тепер цих чистих спогадів торкалися чиїсь хтиві, жадібні пальці, на яких, зіщулившись, гірко плакало наше зганьблене кохання...
У цій дивній «воскреслій» кімнаті всюди лежали мої улюблені книги, а біля вікна сумно чекав на самоті старий хороший рояль... На шовковому покривалі широкого ліжка весело усміхалася перша лялька Ганни, якій було тепер майже стільки років, як і її нещасній, гнаній господині... Тільки лялька, на відміну від Ганни, не знала печалі, і її не могла поранити зла людина...
Я гарчала від нестерпного болю, як звір, що вмирає і готовий до останнього смертельного стрибка... Спогади випалювали душу, такі дивовижно реальні і живі, що здавалося, просто зараз відчиняться двері й усміхнений Джіроламо почне «з порога» захоплено розповідати свіжі новини... Або вихором увірветься весела Ганна, висипаючи мені на коліна оберемок троянд, просочених запахом гарного, теплого італійського літа... 
Це був НАШ щасливий світ, який не міг, не мав бути в стінах замку Карафи!.. Йому не місце в цьому лігві брехні, насильства і смерті...
Але, як би я в душі не обурювалася, треба було опанувати себе, щоб заспокоїти серце, яке вискакувало з грудей, і не піддатися тузі за минулим. Бо спогади, навіть найпрекрасніші, легко могли обірвати моє й так уже досить хистке життя, не даючи змоги покінчити з Карафою... Тому я відвернулася і вийшла в коридор, оскільки прагнула якось «відгородити» себе від пам'яті, яка була дуже дорогою для мене й водночас глибоко ранила душу... Поблизу не було нікого. Мабуть, Карафа настільки був упевнений у своїй перемозі, що навіть не охороняв вхідні двері в мої «покої». Або навпаки — він дуже добре розумів, що охороняти мене сенсу нема, оскільки я могла «піти» від нього будь-якої миті, щойно захочу, попри всі його зусилля й заборони... У всякому разі — нікого чужого, жодної охорони за дверима «моїх» покоїв не було видно. 
Туга душила мене, хотілося бігти не озираючись, якнайдалі від того чудового примарного світу, де кожен спогад, нахлинувши, забирав частинку душі, якій тепер було порожньо, холодно і самотньо... 
Помалу опам'ятовуючись від «сюрпризу», що так несподівано з’явився, я нарешті усвідомила, що вперше йду сама коридором з чудовими розписами, майже не помічаючи неймовірної розкоші і багатства карафського палацу. Дотепер я мала змогу спускатися лише в підвал або супроводжувати Карафу на тільки йому цікаві зустрічі, тому здивовано розглядала напрочуд гарні стіни і стелі, розмальовані й позолочені. Це не був Ватикан, ні офіційна Папська резиденція. Це був просто особистий палац Карафи, але він анітрохи не поступався красою і розкошами самому Ватикану. Пригадую, раніше, коли Карафа ще не був «святійшим» Папою, а лише запеклим борцем з «єрессю, що швидко поширювалася», його дім більше був схожим на величезну фортецю аскета, що насправді віддавав життя за свою «добру справу», якою б абсурдною чи жахливою не була вона для інших. Тепер це була надзвичайно багата людина, що смакувала (із задоволенням гурмана!) свою безмежну силу і владу... дуже швидко змінила спосіб життя справжнього «ченця» на легке золото Ватикану. Він і далі так само свято вірив у правоту Інквізиції і доцільність людських вогнищ, але тепер додалося ще й жадання насолоди життям і дике бажання безсмертя... яке він (на превелике щастя для всіх) не міг купити за жодне золото на світі.
Карафа страждав... Його тимчасова яскрава «молодість», подарунок дивного «гостя» Метеори, раптом дуже швидко почала згасати, і тепер його тіло старіло набагато швидше, ніж якби свого часу він не спробував фальшивого «дарунку»... 
Недавно ще такий підтягнутий, стрункий і моложавий, кардинал раптово почав перетворюватися на згорблену похилу стару людину... «Купа» його особистих лікарів панікували!.. Вони чесно ламали свої розумні голови, намагаючись зрозуміти, яка ж «страшна» хвороба пожирає їхню ненаглядну «святість»?.. Але відповіді не було. Карафа й далі «пришвидшено» старів на їхніх очах... Це дратувало його, спонукало до безглуздих вчинків – сподіваючись зупинити час, який щодня безжалісно спливав прозорими краплинами крізь його старіючі, але ще дуже красиві тонкі пальці... 
У цієї людини було все... Його сила і влада поширювалися на всі християнські королівства. Йому підкорялися владики й королі. Йому цілували руку принцеси... І все одно його єдине земне життя наближалося до завершення. Думка про те, що він безпорадний щось змінити, доводила його до відчаю!
Карафа був навдивовижу сильною і вольовою людиною. Але його воля не могла повернути йому молоді роки... Був прекрасно освіченим і розумним. Але його розум не давав змоги продовжити шалено жадане дорогоцінне життя, яке потрохи вже покидало його... І водночас, бажаючи й не отримуючи бажаного, Карафа прекрасно розумів — я знала, ЯК можна дати йому те, за що він готовий платити найдорожчу на світі ціну... Знала, ЯК можна продовжити його життя, що нестримно вислизало. І «святого» Папу до божевілля дратувало те, що він прекрасно знав інше — ніколи не доб'ється від мене бажаного. Шалена спрага жити пересилювала будь-які його людські почуття, якщо такі колись у нього й зароджувалися... Тепер  це була тільки «хвора» на одну-єдину ідею людина, що усувала будь-які перешкоди, які виникали на шляху до великої, але навряд чи здійсненної мети... Карафа став одержимим, готовим на все заради здійснення свого найбільшого бажання — жити  дуже  довго, за будь-яку ціну...
І я боялася... Щодня чекаючи, що він замість мене обрушить свою невгамовну злість на мого бідного батька, або ще гірше — на малу Ганну. Батько все ще перебував у підвалах Карафи, який тримав його там, не випускаючи, але й не катуючи, ніби чогось чекав. І це було страшніше, ніж найжахливіша реальність, оскільки хвора фантазія «святого» Папи (як я могла переконатися з власного сумного досвіду!) не мала меж, і годі було передбачити, що нас чекало далі... 
Ганна наразі була у відносній безпеці, серед спокою і тиші, в оточенні знання й під охороною чистих добрих людей... І могла бути там доти, доки її не зажадає до себе непередбачуваний Святійший Папа.
Глибоко занурившись у свої невеселі думи, я зупинилася біля відчиненого навстіж вікна... 
Погода була незвично приємною — м'якою, сонячною і теплою. Пахло пробудженою землею і жасмином. Починалася справжня весна... У внутрішньому подвір’ї замку, оживлюючи його сірі похмурі високі стіни, пухнастим килимом росла соковита молода трава. На ній то тут, то там розплющували блакитні очі боязкі незабудки... По дахах літали «п'яні» від весняного повітря горобці. Світ пробуджувався, широко розкриваючи назустріч щастю свої теплі, лагідні обійми... І тільки тут, в ув'язненні у страшної, жорстокої людини, постійно витала смерть... Я не хотіла вірити, що такого світлого, радісного дня в жахливих Папських підвалах мучилися і вмирали люди! Життя було надто цінним і прекрасним, щоб за помахом чиєїсь «святої» руки можна було так просто його забрати.
— Що ви тут робите, мадонно Ізидоро? Хіба вам не до душі ваші покої? — перервав мої сумні роздуми Карафа, що нечутно з'явився. — Адже я просив, щоб ви не виходили зі своїх покоїв. Думаю, вони досить просторі для однієї людини.
Папа був невдоволений. Він чудово розумів, що я можу просто зараз «піти», якщо захочу. І моє «умовне» ув'язнення його дратувало, адже позбавляло цілковитого контролю над моєю душею. 
— То що ж ви шукаєте, Ізидоро? — уже м'якшим тоном промовив Карафа.
— Нічого, Ваша святосте. Просто тут легше дихати. Знаєте, спогади не завжди приємні... Навіть найдорожчі...
— Чи не погодитеся зі мною повечеряти, мадонно? Віднедавна мені дуже бракує приємного товариства... — несподівано змінивши тему, світським голосом промовив Папа.
Я зовсім сторопіла, не спромігшись відразу на відповідь!.. Звісно, кожна додаткова хвилина, проведена з Карафою, могла дати мені ту довгоочікувану щасливу нагоду, яка допомогла б позбавити світ  його жахливої присутності. Тому, не думаючи довго, я погодилася. 
— Прошу вибачення за свій туалет, Ваша святосте. Але не маю зі собою надто великого вибору вбрання, — так само по-світськи відповіла я.
Карафа лише посміхнувся.
— Ви прекрасно знаєте, Ізидоро, що для вас це не має значення! Навіть у сукні пастушки ви затьмарите будь-яку виряджену королеву! 
Він простягнув мені руку, на яку я сперлася, і пройшла поруч з ним залами й коридорами приголомшливої краси, поки ми не опинилися в майже золотій кімнаті, повністю розмальованій дивовижними фресками. Тут було накрито довжелезний стіл, що вгинався від важкого золотого посуду...
— О, не думала, що ви чекаєте гостей, ваша святосте! — здивовано вигукнула я. — Моє вбрання справді не підходить для званої вечері. Це може викликати непотрібні розмови. Чи не краще мені піти?
— Облиште ці формальності, Ізидоро! Я нікого не чекаю. Це моє звичайне, щоденне (!) застілля, моя люба. Я люблю завжди і у всьому мати достатній вибір!
— Скільки ж тут страв?.. — здивовано розглядаючи побачене, не стримавшись, запитала я.
— Ніколи не буває менше двадцяти п'яти! — задоволено відповів Папа.
О, Боги! Найбільшому гурманові на світі не потрібно було б стільки!.. Ця людина навіть у їжі не знала жодних меж! 
— Сідайте до столу, мадонно! Сподіваюся, хоча б одна з цих страв задовольнить ваш витончений смак...
Я почувалася настільки моторошно, що раптом, несподівано для себе, мало не розреготалася... Хіба могла я собі колись уявити, що зможу сидіти за одним столом з людиною, яку найбільше на світі бажала знищити?!. Я відчула незручність, тому відразу почала говорити...
— Що спонукало вас запросити мене сьогодні, Ваша святосте? — обережно запитала я.
— Ваше приємне товариство, — розсміявся Карафа і, трохи подумавши, додав: — Я хотів поговорити з вами про деякі важливі для мене питання, мадонно, і вирішив обрати для цього трохи приємнішу для вас атмосферу.
Увійшов слуга і, низько вклонившись Карафі, почав куштувати перші страви. Тоді я дуже пошкодувала, що не мала зі собою знаменитої флорентійської трав'яної отрути!.. Вона була безболісною, не мала смаку і її неможливо було виявити... Ця отрута діяла тільки через тиждень. Нею вбивали принців і королів... І вона точно назавжди заспокоїла б божевільного Папу!!!
Я ніколи й нізащо не повірила б, що зможу так легко міркувати про вбивство... Душа повільно кам'яніла, залишаючи усередині тільки місце для правосуддя. Я жила, щоб його знищити. І не важило, як  це зробити. У цій ситуації годилися будь-які засоби. Головне – убити Карафу. Аби не страждали невинні люди, аби не ходила по землі ця кровожерлива, зла людина. 
Тому я сиділа зараз поруч з ним, з усмішкою приймала частування й по-світськи розмовляла на найрізноманітніші теми... а водночас напружено вишукувала хоч якусь слабинку, яка дала б мені змогу нарешті позбутися його «святої» присутності... 
Вечеря наближалася до середини, а ми все ще по-світськи «обговорювали» рідкісні книги, музику й мистецтво, ніби й не було в нього на думці якоїсь дуже серйозної мети, через яку він запросив мене у свої покої в такий невідповідний, пізній час.
Здавалося, Карафа щиро насолоджувався спілкуванням, начебто зовсім забувши про свою «особливо важливу» розмову. І треба віддати йому належне — співбесідником він був, безперечно, цікавим... якщо забути про те, ким він був насправді... Аби заглушити тривогу, яка дедалі наростала в моїй душі, я якнайбільше жартувала. Карафа весело сміявся з моїх жартів, у відповідь розповідаючи інші. Був уважним і приємним. Але, попри його світську галантність, я відчувала, що йому теж набридло вдавати... І хоча витримка Карафи була справді бездоганною, з гарячкового блиску його чорних очей я розуміла — нарешті все наближалося до розв'язки... Повітря навколо нас буквально «тріщало» від нестримного очікування. Бесіда поступово сходила нанівець, перетворюючись на обмін простими світськими репліками. Нарешті Карафа почав... 
— Я знайшов книги вашого діда, мадонно. Але там нема знань, які мене цікавлять. Чи варто знову ставити вам те саме запитання, Ізидоро? Адже ви знаєте, що мене цікавить, чи не так?
Саме цього я й чекала...
— Я не можу дати вам безсмертя, Ваша святосте, так само як не можу навчити вас цього. У мене немає такого права... Я не вільна у своїх бажаннях...
Звісно, то була чистісінька брехня. Але хіба могла я чинити інакше?!.. Карафа прекрасно все це знав. І, звісно, знову планував мене ламати... Найбільше на світі йому потрібен був древній секрет, який розповіла мені, вмираючи, мати. І він нізащо не мав наміру відступати. Знову настала чиясь черга жорстоко платити за моє мовчання...
— Подумай, Ізидоро! Я не хочу заподіювати тобі зла! — переходячи на «ти», вкрадливим голосом прошепотів Карафа. — Чому ти не бажаєш допомогти мені?! Адже я не прошу тебе зрадити свою матір, або Метеору, я прошу лише навчити того, що ти сама про це знаєш! Ми могли б разом правити світом! Я зробив би тебе королевою королев!.. Подумай, Ізидоро... 
Я розуміла, що просто зараз станеться щось дуже погане, але брехати далі вже не мала сил...
— Я не допоможу вам просто тому, що, живучи довше, ніж вам призначено, ви знищите найкращу половину людства... Саме тих, хто найрозумніший і найобдарованіший. Ви приносите дуже велике зло, ваша святосте... І не маєте права жити довго. Пробачте мені... — і, трохи помовчавши, дуже тихо додала: — Та й життя наше не завжди вимірюється лише кількістю прожитих років, Ваша святосте, і ви прекрасно це знаєте... 
— Ну що ж, мадонно, на все ваша воля... Коли закінчите, вас відведуть у ваші покої.
І, на мій превеликий подив, не сказавши більше ні слова, він, наче нічого й не сталося, спокійно піднявся й пішов, не завершивши свою воістину королівську вечерю.... Знову ж таки — самовладання цієї людини вражало, змушуючи мимоволі поважати Карафу, водночас ненавидячи за все, що він скоїв...
Минув день у мовчанні, наближалася ніч. Мої нерви були напружені до краю — я чекала біди. Усім своїм єством відчуваючи її наближення, я з останніх сил прагнула бути спокійною, але від шаленого перезбудження тремтіли руки, і паніка, що холодила душу, охоплювала всю мою Сутність. Що готували там, за важкими залізними дверима? Яке нове звірство цього разу винайшов Карафа?.. Довго чекати, на жаль, не довелося — за мною прийшли рівно опівночі. Маленький, сухуватий, літній священик повів мене у вже знайомий, страшний підвал... 
А там... високо на залізних ланцюгах, з колючим кільцем на шиї, висів мій любий батько... Карафа сидів у своєму незмінному величезному дерев'яному кріслі й похмуро дивився на те, що відбувалося. Обернувшись до мене, поглянув на мене порожнім, відсутнім поглядом, і зовсім спокійно промовив:
— Ну що ж, вибирайте, Ізидоро — або ви дасте мені те, що я у вас прошу, або ваш батько вранці згорить на вогнищі... Мучити його немає сенсу. Тому — вирішуйте. Усе залежить тільки від вас.
Земля захиталася в мене під ногами!... Довелося докладати всі сили, що залишилися, аби не впасти просто перед Карафою. Усе дуже просто — він вирішив, що мій батько більше не житиме... І оскаржити це неможливо... Нікому заступитися, ні в кого просити захисту. Нікому було нам допомогти... Слово цієї людини – закон, протистояти якому не наважувався ніхто. Ну а ті, що могли б, не захотіли...
Ніколи в житті я не почувалася такою безпорадною й нікчемною!.. Я не могла врятувати батька. Інакше зрадила б те, для чого ми жили... І він ніколи мені цього не пробачив би. Тому мене чекало найстрашніше — просто спостерігати, нічого не роблячи, як «святе» чудовисько, зване Римським Папою, холоднокровно відправляє мого доброго батька на вогнище...
Батько мовчав... Дивлячись у його добрі, теплі очі, я просила в нього пробачення... За те, що наразі не зуміла виконати обіцяне... За те, що він страждав... За те, що не змогла його вберегти... І за те, що сама ще жива...
— Я знищу його, батьку! Обіцяю тобі! Інакше ми всі помремо даремно. Я знищу його, будь-якою ціною. Я вірю в це. Навіть якщо більше ніхто в це не вірить... — подумки присягалася йому своїм життям, що знищу чудовисько.
Батько був невимовно сумним, але все ще непохитним і гордим, і лише в його лагідних сірих очах гніздилася глибока, невимовна туга... Зв'язаний важкими ланцюгами, він не міг навіть обійняти мене на прощання. А просити про це в Карафи не було сенсу — він напевно не дозволив би. Він не знав почуття спорідненості і любові... Ні звичайного людинолюбства. Він їх не визнавав.
— Іди, донечко! Іди, рідна... Ти не вб'єш цю нелюдь. Лише загинеш даремно. Іди, серце моє... Я чекатиму тебе там, в іншому житті. Сівер про тебе поклопочеться. Іди, донечко!..
— Я так люблю тебе, батьку!.. Так тебе люблю!..
Сльози душили мене, але серце мовчало. Треба було триматися — і я трималася. Здавалося, весь світ перетворився на жорна болю. Але він чомусь не стосувався мене, ніби я вже й так була мертва...
— Пробач, батьку, але я залишуся. Я пробуватиму, доки жива. І навіть мертвою не дам йому спокою, поки не заберу з собою... Ти вже пробач.
Карафа встав. Він не міг чути нашої розмови, але прекрасно розумів, що між мною і батьком щось відбувається. Цей зв'язок не підкорявся його контролю, і Папу дратувало, що він мимоволі був осторонь...
— Удосвіта ваш батько потрапить на вогнище, Ізидоро. Це Ви його вбиваєте. Отже — вирішуйте! 
Моє серце тенькнуло і зупинилося... Світ валився... і я не могла нічого вдіяти, ані щось змінити. Але треба було відповідати — і я відповіла...
— Мені нічого вам сказати, ваша святосте, крім того, що Ви найстрашніший злочинець, що коли-небудь жив на цій Землі.
Папа хвилину дивився на мене, не приховуючи свого здивування, а потім кивнув старому священикові, що чекав, і пішов, не кажучи більше ні слова. Щойно він зник за дверима, я підбігла до старого священика і, рвучко схопивши його за сухі, старечі руки, благала:
— Будь ласка, прошу вас, святий отче, дозвольте мені обійняти його на прощання!.. Я вже ніколи більше не зможу цього зробити... Ви ж чули, що сказав Папа — завтра вдосвіта мій батько помре... Згляньтеся, прошу вас!.. Ніхто про це ніколи не дізнається, присягаюся вам! Благаю, допоможіть мені! Господь не забуде вас!.. 
Старий священик уважно поглянув мені в очі і, нічого не сказавши, потягнув за важіль... Ланцюги із скреготом опустилися – цього було досить лише для того, щоб ми могли сказати останнє «прощавай»...
Я підійшла впритул і, занурившись обличчям у широкі груди батька, нарешті дала волю гірким сльозам, що хлинули назовні... Навіть тепер, весь у крові, скований на руках і ногах іржавим залізом, батько випромінював дивовижне тепло і спокій, і поряд з ним я почувалася так само затишно і захищено!.. Він був моїм щасливим втраченим світом, який удосвіта мав піти від мене назавжди... З сумними думками пролітали яскраві, дорогі спогади нашого «минулого» життя, яке щохвилини вислизало далі й далі, і я не могла його ні врятувати, ні спинити...
— Тримайся, рідна. Ти маєш бути сильною. Ти повинна захистити від нього Ганну. І захистити себе. Я йду за вас. Можливо, це дасть тобі деякий час... аби знищити Карафу, — тихо шепотів батько. 
Я хапливо чіплялася за нього руками, не бажаючи відпускати. І знову, як колись дуже давно, відчувала себе маленькою дівчинкою, що шукала втіхи на його широких грудях... 
— Пробачте, мадонно, але я маю відвести вас у ваші покої, інакше мене можуть стратити за непослух. Ви пробачте мені... — хрипло промовив старий священик.
Я ще раз міцно обійняла батька, востаннє вбираючи його чудове тепло... І не обертаючись, нічого не бачачи довкола від сліз, що застилали очі, вискочила з кімнати тортур. Стіни підвалу «хиталися», і мені доводилося зупинятися, хапаючись за кам'яні виступи, аби не впасти. Осліпнувши від нестерпного болю, я пригнічено брела, не розуміючи, де я і куди йду...
Стелла тихо плакала великими пекучими сльозами, зовсім їх не соромлячись. Я поглянула на Ганну — вона лагідно обіймала Ізидору, пішовши дуже далеко від нас, мабуть, знову проживаючи з нею ці останні, страшні, земні дні... Раптом мені стало дуже самотньо і холодно, ніби все довкола затягнула похмура, чорна, важка хмара... Душа болісно нила й була цілком спустошеною, як висохле джерело, колись заповнене чистою живою водою... Я подивилася на Старця — він світився!.. Від нього щедро струмувала, огортаючи Ізидору, блискотлива, тепла золота хвиля... А в його сумних сірих очах були сльози. Ізидора, пішовши дуже далеко й не зважаючи на нас, тихо розповідала далі свою приголомшливо-сумну історію...
Опинившись у «своїй» кімнаті, я, як підкошена, впала на ліжко. Сліз більше не було. Тільки страшна, гола порожнеча і відчай, що засліплював душу... 
Я не могла, не хотіла вірити в те, що відбувалося!.. Хоча чекала цього день за днем, тепер ніяк не могла ні усвідомити, ні прийняти цю страшну, нелюдську реальність. Я не бажала, аби наставав ранок... Адже мене чекав тільки жах, і вже не було «непохитної впевненості» у тому, що зможу все це пережити не зламавшись, не зрадивши батька і саму себе... Відчуття провини за його обірване життя накотилося горою... Біль, нарешті, оглушив, розриваючи на шматки моє понівечене серце... 
Я дуже здивувалася (і шалено засмутилася!!!), коли схопилася від шуму за дверима і зрозуміла, що... спала! Як таке могло статися?!. Як я могла заснути??? Мабуть, наше недосконале людське тіло в найважчі життєві моменти, не підкоряючись нашим бажанням, захищалося само, щоб вижити. От і я, уже не маючи сил витримувати страждання, просто «пішла» в спокій, аби врятувати свою душу, що вмирала. А тепер було вже пізно — по мене прийшли, аби провести на страту мого батька... 
Ранок був світлий і ясний. У чистому блакитному небі високо пливли кучеряві білі хмари, сонце вставало переможно, радісно і яскраво. День обіцяв бути чудовим і сонячним, як і весна, що починалася! І серед цього пробудження нового життя тільки моя вимучена душа корчилася і стогнала, занурившись у глибоку, холодну, безпросвітну пітьму... 
Посередині залитої сонцем невеликої площі, куди мене привіз критий екіпаж, височіло приготовлене заздалегідь, «готове до використання», величезне вогнище... Внутрішньо здригаючись, я дивилася на нього, не в змозі відвести очі. Мужність покидала мене, змушуючи боятися. Я не хотіла бачити те, що відбувається. Воно мало бути жахливим...
Поступово площу заповнювали похмурі, заспані люди. Вони щойно прокинулися, а їх змушували дивитися на чужу смерть, і це не аж ніяк не тішило їх... Рим давно перестав насолоджуватися вогнищами інквізиції. Якщо спершу когось ще цікавили чужі муки, то тепер, через кілька років, люди боялися, що завтра на вогнищі міг опинитися будь-хто з них. І корінні римляни, намагаючись уникнути неприємностей, покидали рідне місто... Покидали Рим. З початку правління Карафи в місті залишилася приблизно половина жителів. Жодна більш-менш нормальна людина, якщо мала таку змогу, не хотіла тут жити. І їх було легко зрозуміти — Карафа не зважав ні на кого. Проста людина чи принц королівської крові (а інколи навіть і кардинал його святійшої церкви!..) — Папу не зупиняло ніщо. Люди для нього не мали ні цінності, ні значення. Були або бажаними, або небажаними його «святому» погляду, а далі все дуже просто: «небажану» людину – на вогнище, а її багатство поповнювало скарбницю його любої святішої  церкви...
Раптом я відчула м'який дотик — це був батько!.. Стоячи, прив'язаний біля жахливого стовпа, він лагідно прощався зі мною... 
— Я йду, донечко... Будь сильною. Це лише перехід — я не відчую болю. Він просто хоче зламати тебе, не дозволяй йому, моя радосте!.. Ми невдовзі зустрінемося, ти ж знаєш. Там більше не буде болю. Лише світло...
Хоча мені було дуже боляче, я дивилася на нього, не опускаючи очей. Він знову допомагав мені вистояти. Як колись давно, коли я була ще малям і подумки шукала його підтримку... Мені хотілося кричати, але душа мовчала. Ніби в ній не було більше почуттів, наче вона була мертва. 
Кат звично підійшов до вогнища, підносячи смертоносне полум'я. Він робив це так само легко і просто, начебто запалював у себе вдома затишне вогнище...
Серце шалено рвонулося і завмерло... знаючи, що саме зараз батько йтиме... Не витримавши більше, я подумки закричала йому:
— Батьку, подумай!.. Ще не пізно! Адже ти можеш піти «подихом»! Він ніколи не зможе знайти тебе!.. Прошу тебе, батьку!!!..
Але він лише сумно похитав головою...
— Якщо я піду — він візьметься за Ганну. А вона не зможе «піти». Прощавай, донечко... Прощавай, рідна... Пам'ятай — я завжди буду з тобою. Мені час. Прощавай, моя радосте... 
Довкола батька заблистів яскравий сяючий «стовп», що світився чистим, блакитнуватим світлом. Це дивовижне світло обійняло його фізичне тіло, ніби прощаючись з ним. З'явилося яскрава, напівпрозора, золотиста сутність, яка світло й лагідно усміхалася мені... Я зрозуміла — це й був кінець. Батько йшов від мене назавжди... Його сутність почала повільно підніматися вгору... І блискотливий канал, спалахнувши блакитнуватими іскорками, закрився. Усе закінчилося... Мого чудового, доброго батька, мого найкращого друга, більше не було з нами...
Його «порожнє» фізичне тіло поникло, безвільно повиснувши на мотузках... Гідне і Чесне Земне Життя обірвалося, підкоряючись безглуздому наказові божевільної людини...
Відчувши чиюсь знайому присутність, я відразу обернулася — поряд стояв Сівер. 
— Тримайся, Ізидоро. Я прийшов допомогти тобі. Знаю, тобі дуже важко, я пообіцяв твоєму батькові, що допоможу...
— Допоможеш — у чому? — гірко запитала я. — Ти допоможеш мені знищити Карафу?
Сівер заперечно хитнув головою.
— А інша допомога мені не потрібна. Йди, Сівере.
І відвернувшись від нього, я почала дивитися, як горіло те, що хвилину тому було моїм лагідним, мудрим батьком... Я знала, що він пішов, що він не відчував цього нелюдського болю... Що тепер він далеко від нас, линучи в невідомий, чудовий світ, де все спокійно і добре. Але для мене все ще горіло його тіло. Горіли ті самі рідні руки, що обіймали мене дитям, заспокоюючи і захищаючи від будь-яких печалей і бід... Горіли його очі, в які я так любила зазирати, шукаючи схвалення... Для мене це все ще був мій рідний, хороший батько, якого я так добре знала і так сильно й гаряче любила... І саме його тіло тепер жадібно пожирало голодне, розлючене, клекотливе полум'я...
Люди почали розходитися. Цього разу вони не розуміли страти, бо ніхто не оголосив, ким був страчуваний і за що вмирав. Ніхто не сказав ні слова. Та й сам засуджений поводився досить дивно — зазвичай люди дико кричали, доки від болю не зупинялося серце. А цей мовчав навіть тоді, коли полум'я пожирало його... Ну а будь-який натовп, як відомо, не любить незрозумілого. Тому багато хто волів піти «подалі від гріха», але Папські гвардійці повертали їх, змушуючи додивлятися страту до кінця. Починалося незадоволене ремствування... Люди Карафи підхопили мене під руки і насильно заштовхали в інший екіпаж, у якому сидів сам «світлий» Папа... Він був дуже злим і знервованим. 
— Я так і знав, що він «піде»! Поїхали! Тут нічого більше робити.
— Побійтеся Бога! Я маю право хоча б побачити це повністю! — обурилася я.
— Не прикидайтеся, Ізидоро! — розлючено відмахнувся Папа. — Ви прекрасно знаєте, що його там немає! Тут просто догорає шматок мертвого м'яса!.. Поїхали!
І важка карета рушила з площі, навіть не дозволивши мені додивитися, як самотньо догорало земне тіло безвинно страченої, чудової людини... мого батька... Для Карафи він був лише «шматком мертвого м'яса», як щойно висловився сам «святійший отець»... У мене від такого порівняння волосся заворушилося. Мала ж бути, навіть для Карафи, якась межа! Але, мабуть, жодної межі, і ні в чому, в цього недолюдка не було... 
Страшний день добігав кінця. Я сиділа біля відчиненого вікна, нічого не відчуваючи й не чуючи. Світ для мене завмер і втратив радісні відтінки. Здавалося — він існував окремо, не проникаючи в мій утомлений мозок і ніяк мене не стосуючись... На підвіконні, граючись, так само верещали невгамовні «римські» горобці. Внизу лунали людські голоси і звичайний денний шум бурхливого міста. Але все це доходило до мене крізь якусь дуже щільну «стіну», що майже не пропускала звуків... Мій звичний внутрішній світ спорожнів і оглухнув. Став зовсім чужим і темним... Любого, лагідного батька більше не існувало. Він пішов слідом за Джіроламо...
Але в мене ще була Ганна. І я знала, що маю жити, аби врятувати хоча б її від витонченого вбивці, що називав себе «намісником Бога», святійшим Папою... Важко було навіть уявити: якщо Карафа – лише його «намісник», то яким звіром мав бути цей його любий Бог?!. Я спробувала вийти зі свого «замороженого» стану, але, як з’ясувалося, це було не так просто — тіло зовсім не слухалося, не бажаючи оживати, а втомлена Душа шукала тільки спокою... Тоді, побачивши, що нічого путнього не виходить, я просто вирішила дати собі спокій, відпустивши все на самоплив.
Нічого не думаючи й не вирішуючи, я просто «відлетіла» туди, куди прагнула моя поранена Душа, щоб урятуватися... Аби принаймні трохи відпочити й відволіктися, пішовши далеко від злого «земного» світу, туди, де панувало тільки світло...
Я знала, що Карафа невдовзі потурбує мене, попри те, що я недавно пережила. Радше навпаки — вважатиме, що біль ослабив і роззброїв мене, тому, можливо, саме тепер спробує змусити мене здатися, завдавши якогось чергового жахливого удару...
Дні минали. Але, на превеликий подив, Карафа не з'являвся... Я відчувала значне полегшення, але розслаблятися, на жаль, не могла. Бо щомиті чекала, яку нову підлоту вигадає для мене його темна, зла душа...
Біль щодня потрохи притуплювався, здебільшого завдяки цілком несподіваній для мене і радісній події, що сталася кілька тижнів тому і цілком мене приголомшила — я могла чути свого загиблого батька!..
Не змогла його побачити, але дуже чітко чула й розуміла кожне слово, ніби батько був поряд зі мною. Спершу я не повірила, думаючи, що просто марю через цілковите виснаження. Але заклик повторився... Це справді був батько.
Від радості не могла отямитися й постійно боялася, що раптом він просто зараз зникне!.. Але батько не зникав. І потрохи заспокоївшись, я нарешті змогла йому відповідати...
— Невже це й справді ти!? Де ти тепер?.. Чому я не можу побачити тебе?
— Донечко моя... Ти не бачиш, бо зовсім вимучена, люба. От Ганна бачить, я був у неї. І ти побачиш, рідна. Тільки тобі потрібен час, щоб заспокоїтися. 
Чисте, знайоме тепло розливалося по всьому тілу, огортаючи мене радістю і світлом...
— Як ти, батьку!?. Скажи мені, як воно виглядає, те інше життя?.. Яке воно?
— Воно чудове, люба!.. Тільки наразі незвичне. І таке не схоже на наше минуле, земне!.. Люди тут живуть у своїх світах. І вони такі красиві, ці «світи»!.. Лише в мене наразі не виходить. Мабуть, поки що мені рано... — голос на секунду замовк, начебто вирішуючи, чи говорити далі.
– Мене зустрів твій Джіроламо, донечко... Він такий самий живий і люблячий, яким був на Землі... Дуже сумує і тужить за тобою. Просив переказати, що так само сильно любить тебе і там... І чекає тебе, коли б ти не прийшла... Твоя мама теж з нами. Ми всі любимо і чекаємо тебе, рідна. Нам дуже тебе бракує... Бережи себе, донечко. Не давай Карафі  радості знущатися з тебе.
— Ти ще прийдеш до мене, батьку? Я ще почую тебе? — боячись, що він раптом зникне, благала я.
— Заспокойся, донечко. Тепер це мій світ. І Карафа не має над ним влади. Я ніколи не покину ні тебе, ні Ганну. Приходитиму, як тільки покличеш. Заспокойся, рідна.
— Що ти відчуваєш, батьку? Чи відчуваєш ти що-небудь?.. — трохи соромлячись свого наївного запитання, все ж поцікавилася я. 
— Я відчуваю все так само, як відчував на Землі, тільки значно яскравіше. Уяви малюнок олівцем, який раптом заповнюється фарбами, — усі мої відчуття, думки набагато сильніші і барвисті. І ще... Відчуття свободи приголомшливе!.. Начебто я такий самий, яким був завжди, але водночас зовсім інший... Не знаю, як точніше пояснити тобі, люба... Ніби я можу відразу обійняти весь світ, або просто відлетіти далеко, далеко, до зірок... Усе здається можливим, ніби можу зробити все, що забажаю! Це дуже складно розповісти, передати словами... Але повір мені, донечко — це чудово! І ще... Я тепер пам'ятаю всі свої життя! Пам'ятаю все, що колись було зі мною... Усе це приголомшує. Не таке вже й погане, як з’ясувалося, це «інше» життя... Тому не бійся, донечко, якщо тобі доведеться прийти сюди — ми всі чекатимемо тебе.
— Скажи мені, батьку... Невже таких людей, як Карафа, там теж чекає прекрасне життя?.. Але тоді це знову страшенна несправедливість!.. Невже й далі все буде, як на Землі?!.. Невже він ніколи не зазнає відплати?!!
— О ні, моя радосте, Карафі тут не буде місця. Я чув, що такі, як він, йдуть у жахливий світ, але я наразі там не був. Кажуть, це те, на що вони заслужили!.. Я хотів поглянути, але ще не встиг. Не хвилюйся, донечко, він отримає своє, потрапивши сюди. 
— Чи можеш ти допомогти мені звідти, батьку?— з потаємною надією запитала я.
— Не знаю, рідна... Я ще не зрозумів цього світу. Я як дитя, що робить перші кроки... Мені потрібно спершу «навчитися ходити», перш ніж зможу тобі відповісти... А тепер мені потрібно іти. Пробач, люба. Спершу маю навчитися жити серед наших двох світів. А потім приходитиму до тебе частіше. Тримайся, Ізидоро, і нізащо не здавайся Карафі. Він обов'язково отримає те, на що заслужив, повір мені.
Голос батька стихав, поки зовсім не зник... Моя душа заспокоїлася. Це й справді був ВІН!.. І він знову жив, але тепер у своєму, ще не знайомому мені, посмертному світі... Але так само думав і відчував, про що щойно сказав — навіть набагато яскравіше, ніж коли жив на Землі. Я могла більше не боятися, що ніколи не дізнаюся про нього... Що він пішов від мене назавжди.
Але моя жіноча душа все одно тужила за ним... За тим, що я не могла просто по-людськи його обійняти, коли почувалася самотньо... Що не могла заховати свою тугу і страх на його широких грудях, прагнучи спокою... Що його сильна, лагідна долоня не могла більше погладити мою втомлену голову, ніби кажучи цим, що все владнається й обов'язково буде добре... Мені шалено бракувало цих маленьких і начебто незначних, але таких дорогих, суто «людських» радощів, і душа голодувала за ними, не в змозі заспокоїтися. Так, я була воїном... Але також була жінкою. Його єдиною донькою, яка раніше завжди знала, що хай станеться найстрашніше, батько завжди буде поруч, зі мною... І я болісно за цим сумувала... 
Хоч якось струсити печаль, що нахлинула, я змусила себе думати про Карафу. Такі думки відразу протвережували і змушували внутрішньо зосередитися, оскільки я прекрасно розуміла, що цей «спокій» – лише тимчасовий перепочинок...
Але, на превеликий подив, Карафа й далі не приходив...
Минали дні — тривога зростала. Я намагалася якось пояснити собі його відсутність, але нічого серйозного, на жаль, на думку не спадало... Відчувала, що він щось готує, але не могла здогадатися — що саме. Змучені нерви не витримували. І щоб зовсім не збожеволіти від чекання, я почала щодня гуляти палацом. Виходити мені не забороняли, але цього й не схвалювали, тому, не бажаючи далі перебувати під замком, вирішила, що гулятиму... попри те, що, можливо, це комусь не сподобається. Палац виявився величезним і надзвичайно розкішним. Краса кімнат приголомшувала уяву, але особисто я в такій викличній розкоші не змогла б жити... Позолота стін і стель тиснула, ущемлюючи майстерність дивовижних фресок, що задихалися серед блиску золотих тонів. Я охоче віддавала належне талантові художників, що розмальовували це диво-житло, годинами милувалася їхніми творіннями і щиро захоплювалася досконалою майстерністю. Поки що мене ніхто не непокоїв, ніхто жодного разу не зупинив. Хоча я постійно зустрічала якихось людей, які, побачивши мене, з повагою кланялися і йшли далі, кваплячись кожен у своїх справах. Незважаючи на таку фальшиву «свободу», усе це насторожувало й дедалі більше тривожило. Цей «спокій» не міг тривати вічно. І я була майже впевнена, що він обов'язково «народить» якусь страшну і болісну для мене біду...
Щоб якомога менше думати про погане, я щодня змушувала себе дедалі ґрунтовніше й уважніше досліджувати приголомшливий Папський палац. Мене цікавила межа моїх можливостей... Адже мало десь бути «заборонене» місце, куди «чужим» входити не дозволяли?.. Але, хоч це й дивно, наразі жодної «реакції» в охорони спричинити не вдавалося... Мені безперешкодно дозволяли гуляти скрізь, де я бажала, звісно, не покидаючи меж самого палацу.
Зовсім вільно розгулюючи житлом святійшого Папи, я ламала голову, не уявляючи, що означає ця незрозуміла тривала «перерва». Я достеменно знала: Карафа дуже часто перебував у своїх покоях. А це означало лише одне – у тривалі подорожі він наразі не вирушав. Але й мене він чомусь теж не непокоїв, ніби щиро забув, що я в його полоні й усе ще жива...
Під час своїх «прогулянок» я зустрічала безліч найрізноманітніших приїжджих, що з’явилися на візит до святійшого Папи. Серед них були і кардинали, і якісь незнайомі мені, дуже високопоставлені особи (про що я робила висновок з їхнього одягу та з того, як гордо і незалежно вони трималися з іншими). Але покинувши покої Папи, усі ці люди вже не виглядали такими впевненими і незалежними, як до відвідин приймальні... Адже для Карафи, як я вже казала, не важило, ким була людина, що стояла перед ним, єдино важливою для Папи була ЙОГО ВОЛЯ. А все решта він не враховував. Тому мені дуже часто доводилося бачити вельми «пошарпаних» візитерів, що метушливо намагалися щонайшвидше покинути «кусючі» Папські покої...
Одного з таких цілком однакових «похмурих» днів я раптом вирішила здійснити те, що вже давно не давало мені спокою — відвідати нарешті зловісний Папський підвал... Я знала, що це напевно «матиме серйозні наслідки», але чекання небезпеки було в сто разів гірше, ніж сама небезпека. 
І я наважилася...
Спустившись униз вузькими кам'яними сходинками й відчинивши важкі двері, що їх знала з сумних подій, я потрапила у довгий вологий коридор, у якому пахло цвіллю і смертю... Попри відсутність освітлення, проходити далі було неважко, оскільки я завжди непогано орієнтувалася в темряві. Я оминала безліч маленьких, дуже важких дверей, що сумно змінювали одні одних, повністю зникаючи в глибині похмурого коридору... Я пам'ятала ці сірі стіни, пам'ятала жах і біль, що супроводжували мене щоразу, коли доводилося звідти повертатися... Але я наказала собі бути сильною і не думати про минуле. Наказала просто йти.
Нарешті страшний коридор закінчився... Добре придивившись у темряві, у самому кінці коридору я відразу впізнала вузькі залізні двері, за якими так по-звірячому загинув колись мій ні в чому не винний чоловік... мій бідний Джіроламо. За ними зазвичай лунали страшні людські стогони і крики... Але того дня звичних звуків чомусь не було чути. Щобільше, за всіма дверима була дивна мертва тиша... Я мало не подумала: нарешті Карафа схаменувся! Але відразу ж спинила себе — Папа не з тих, хто втихомирювався чи раптово добрішав. Спершу по-звірячому вимучивши свої жертви, щоб дізнатися бажане, він, мабуть, потім зовсім забував про них, віддаючи (як відпрацьований матеріал!) на «милість» катам...
Обережно наблизившись до якихось дверей, я обережно натиснула на ручку — двері не піддавалися. Тоді я почала їх наосліп обмацувати, сподіваючись знайти звичайний засув. Рука наткнулася на величезний ключ. Я обернула його, і важкі двері із скреготом поповзли всередину... Обережно увійшовши до кімнати тортур, я намацала згаслий факел. Кресала, на превеликий жаль, не було. 
— Погляньте трохи лівіше... — раптом пролунав слабкий, змучений голос.
Я здригнулася від несподіванки — у кімнаті хтось був!.. Понишпоривши рукою по лівій стіні, нарешті намацала те, що шукала... У світлі запаленого факела просто переді мною сяяли великі, широко розплющені волошкові очі... Притулившись до холодної кам'яної стіни, сидів вимучений, прикований широкими залізними ланцюгами, чоловік... Не в змозі добре розглянути його обличчя, я піднесла вогонь ближче і здивовано відскочила — на брудній соломі, весь вимазаний власною кров'ю, сидів... кардинал! З його сану я відразу зрозуміла — він був одним із найбільш високопоставлених, найбільш наближених до Святійшого Папи. Що ж спонукало «святого отця» так жорстоко вчинити зі своїм можливим наступником?!.. Невже навіть до «своїх» Карафа ставився так само жорстоко?..
— Вам дуже погано, Ваше преосвященство? Чим можу допомогти? — розгублено озираючись довкола, запитала я. 
Я шукала хоча б ковток води, аби напоїти нещасного, але води ніде не було. 
— Подивіться в стіні... Там двері... Вони тримають там для себе вино... — ніби вгадавши мої думки, тихо прошепотів чоловік.
Я знайшла шафку — там справді був бутель, що пахнув цвіллю і дешевим, кислуватим вином. Чоловік не рухався, я обережно підняла його за підборіддя, намагаючись напоїти. Незнайомець був ще досить молодим, років сорока — сорока п'яти. І дуже незвичайним. Він нагадував сумного ангела, якого замучили звірі, що називали себе «людьми»... Обличчя було дуже худим і тонким, але дуже правильним і приємним. А на цьому дивному обличчі, як дві зірки, внутрішньою силою горіли яскраві волошкові очі... Чомусь він здався мені знайомим, тільки мені ніяк не вдавалося пригадати, де й коли могла його зустрічати. 
Незнайомець тихо застогнав.
— Хто ви, Монсеньйоре? Чим можу допомогти вам? — ще раз запитала я.
— Мене звати Джованні... більше знати вам не варто, мадонно... — хрипко промовив чоловік. — А хто ви? Як потрапили сюди?
— О, це дуже довга і сумна історія... — усміхнулася я. — Мене звати Ізидора, і більше знати вам також не варто, Монсеньйоре...
— Чи відомо вам, як можна звідси піти, Ізидоро? — усміхнувся у відповідь кардинал. — Адже ви якимось чином тут опинилися?
— На жаль, звідси так просто не йдуть — сумно відповіла я. — Мій чоловік не зумів, у всякому разі... А батько дійшов тільки до вогнища.
Джованні дуже сумно поглянув на мене і кивнув, ніби кажучи, що все розуміє. Я спробувала напоїти його знайденим вином, але нічого не виходило — він не в змозі був зробити навіть найменшого ковтка. «Поглянувши» його по-своєму, я зрозуміла, що в бідолахи дуже пошкоджені груди.
— У вас перебита грудна клітка, Монсеньйоре, я можу допомогти вам... якщо, звісно, ви не побоїтеся прийняти мою «відьомську» допомогу... — якомога лагідніше усміхнувшись, сказала я. 
У тьмяному світлі димлячого факела він уважно вдивлявся в моє обличчя, поки в його погляді, нарешті, не засвітилося розуміння.
— Я знаю, хто ви... Я вас пам'ятаю! Ви — знаменита Венеційська Відьма, з якою його святість нізащо не бажає розлучатися, — тихо сказав Джованні. — Про вас розповідають легенди, мадонно! Багато хто в оточенні Папи бажає, щоб ви були мертві, але він нікого не слухає. Навіщо ви так йому потрібні, Ізидоро? 
Було видно, що розмова дається йому дуже непросто. На кожному зітханні кардинал хрипів і кашляв, не в змозі нормально дихати. 
— Вам дуже важко. Будь ласка, дозвольте мені допомогти вам! — наполегливо не здавалася я, знаючи, що потім уже ніхто йому не допоможе.
— Це не важливо... Думаю, вам ліпше щонайшвидше звідси піти, мадонно, поки не прийшли мої нові тюремники, або й сам Папа. Не думаю, що він би дуже втішився, заставши вас тут... — тихо прошепотів кардинал, і додав: — А ви й справді надзвичайно красиві, мадонно... Надто... навіть для Папи.
Переставши його слухати, я поклала руку йому на груди і, відчуваючи, як у перебиту кістку вливається цілюще тепло, відгородилася від навколишнього, повністю зосередившись тільки на чоловікові, що сидів переді мною. Через кілька хвилин він обережно, але глибоко зітхнув, і, не відчувши болю, здивовано усміхнувся.
— Якби ви не називали себе Відьмою, вас відразу оголосили б святою, Ізидоро! Це дивовижно! Правда, шкода, що ви попрацювали даремно... Адже за мною невдовзі прийдуть і, думаю, потім мені знадобиться серйозніше лікування... Адже ви знайомі з його методами, чи не так?
— Невже вас мучитимуть, як усіх решта, Монсеньйоре?.. Адже ви служите його улюбленій церкві!.. І ваша сім'я, упевнена, дуже впливова! Чи зможе вона допомогти вам? 
— О, думаю, так просто вбивати мене не планують... — гірко усміхнувся кардинал. — Але ще до смерті в підвалах Карафи змушують про неї благати... Чи не так? Ідіть, мадонно! Я намагатимуся вижити. І вдячно згадуватиму вас...
Я сумно оглянула кам'яну «келію» і раптом затремтіла, пригадавши мертвого Джіроламо, що висів на стіні... Як довго цей жах триватиме?!.. Невже я не знайду способу знищити Карафу й невинні життя й далі обриватимуться, і їх безкарно знищуватиме Папа?..
У коридорі пролунали чиїсь кроки. Через мить двері скрипливо відчинилися — на порозі стояв Карафа....
Його очі сипали блискавками. Мабуть, хтось із старанних слуг негайно доповів, що я пішла в підвали, і тепер «святість» мав намір зігнати злість, замість мене, на нещасному кардиналові, що безпорадно сидів поряд зі мною... 
— Вітаю, мадонно! Це місце, безперечно, припало вам до душі, якщо навіть самі повертаєтеся сюди! — Що ж, дозвольте справити вам приємність — зараз покажемо вам гарну виставу! — і задоволено посміхаючись, всівся у своє звичне велике крісло, плануючи насолоджуватися «видовищем», що його чекало... 
У мене від ненависті пішла обертом голова... Чому?!.. Чому цей недолюдок вважав, що йому належить будь-яке людське життя, з цілковитим правом забрати його, коли заманеться?..
— Ваша святосте, невже й серед вірних служителів вашої улюбленої церкви трапляються єретики?.. — ледве стримуючи обурення, знущально запитала я.
— О, цього разу це лише серйозний непослух, Ізидоро. Єресі тут і близько нема. Просто не люблю, коли моїх наказів не виконують. І кожен непослух потребує маленького уроку на майбутнє, чи не так, мій любий Мороне?.. Думаю, в цьому ви зі мною згідні?
Мороне!!! Ну звісно! От чому ця людина здалася мені знайомою! Я бачила його лише раз на особистому прийомі Папи. Але кардинал захопив мене тоді істинно природною величчю і свободою гострого розуму. Пригадую, Карафа тоді виглядав дуже доброзичливим до нього, виявляв своє задоволення ним. То чим кардинал тепер зумів так сильно провинитися, що злопам'ятний Папа посмів посадити його в цей страшний кам'яний мішок?..
— Ну що ж, мій друже, бажаєте визнати свою помилку й повернутися назад до Імператора, аби виправити її, чи гнитимете тут, поки не діждетеся моєї смерті... яка, як мені тепер відомо, станеться ще дуже нескоро... 
Я завмерла... Що це означало?! Що змінилося?! Карафа мав намір жити довго??? І заявляв про це дуже впевнено! Що ж могло статися з ним за час його відсутності?..  
— Не старайтеся, Карафо... Це вже нецікаво. Ви не маєте права мене мучити й тримати в цьому підвалі. І ви це добре знаєте, — дуже спокійно відповів Мороне. 
Він і далі тримався з незмінною гідністю, яка колись так щиро мене захопила. У моїй пам'яті відразу дуже яскраво спливла наша перша і єдина зустріч... 
Це відбувалося пізно ввечері на одному з дивних «нічних» прийомів Карафи. Уже майже не було тих, хто чекав на прийом, аж раптом худий, як жердина, слуга оголосив, що прийшов його преосвященство кардинал Мороне, який «дуже квапиться». Карафа, безперечно, зрадів. А тим часом до зали величною ходою увійшов чоловік... Якщо хто й заслуговував звання вищого ієрарха церкви, то саме він! Високий, стрункий і підтягнутий, прекрасний у яскравій муаровій одежі, він ішов легкою, пружинистою ходою по розкішних килимах, як по осінньому листі, з гордо піднятою красивою головою, ніби світ належав тільки йому. Породистий від коренів волосся до кінчиків аристократичних пальців, він мимовільно викликав пошану до себе, навіть у тих, хто ще не знав його. 
— Ви готові, Мороне? — весело вигукнув Карафа. — Сподіваюся, потішите Нас своєю старанністю! Що ж, щасливої вам дороги, кардинале, привітайте від Нас Імператора! — і встав, вочевидь маючи намір піти.
Я не терпіла манери Карафи говорити про себе «ми», але це був привілей Пап і королів, і оспорювати його, зрозуміло, ніколи ніхто не намагався. Я не сприймала такого перебільшеного підкреслення своєї значущості і винятковості. Але тих, хто мав такий привілей, це, звісно, цілком задовольняло, не викликаючи жодних негативних емоцій. Не зважаючи на слова Карафи, кардинал легко схилив коліно, цілуючи «перстень грішників», і, вже піднімаючись, дуже пильно поглянув на мене своїми яскравими волошковими очима. У них відбилося несподіване захоплення й відверта увага... Карафі це, звісно, аж ніяк не сподобалося.
— Ви прийшли сюди побачити мене, а не розбивати серця прекрасних дам! — незадоволено прокаркав Папа. — Щасливої дороги, Мороне!
— Я маю переговорити з вами, перш ніж почну діяти, Ваша святосте, — якнайчемніше, анітрохи не зніяковівши, промовив Мороне. — Помилка з мого боку може дуже дорого нам обійтися. Тому прошу приділити мені трохи вашого дорогоцінного часу, перш ніж я покину вас.
Мене здивував відтінок колючої іронії у словах «вашого дорогоцінного часу»... Він був майже невловимий, але все-таки він, безперечно, був! І я вирішила трохи уважніше придивитися до незвичного кардинала, дивуючись з його сміливості. Адже зазвичай жодна людина не наважувалася жартувати, а тим більше — іронізувати з Карафою. Це засвідчувало, що Мороне його зовсім не боявся... А що саме було причиною такої впевненої поведінки, я відразу вирішила з'ясувати, оскільки не пропускала щонайменшої можливості познайомитися з кимось, хто міг би коли-небудь хоч якось допомогти мені знищити «святість»... Але цього разу мені, на жаль, не пощастило... Узявши кардинала під руку й наказавши мені чекати в залі, Карафа відвів Мороне у свої покої, не дозволивши мені навіть попрощатися з ним. А я чомусь відчула дивний жаль, наче упустила якийсь важливий, нехай і дуже маленький шанс на чиюсь підтримку...
Зазвичай Папа не дозволяв мені перебувати в його приймальні в присутності інших. Але інколи раптово «повелівав» іти за ним. Було б нерозсудливо відмовити йому, накликаючи на себе додаткові неприємності, крім того, для цього не було жодної вагомої підстави. Тому я йшла, знаючи, що Папа, як завжди, з якимсь незрозумілим інтересом спостерігатиме за моєю реакцією на тих чи інших запрошених. Мене зовсім не цікавило, навіщо йому така «розвага». Але ці «зустрічі» давали змогу трохи розвіятися, і вже заради цього варто було не заперечувати проти його досить дивних запрошень. 
Так і не зустрівшись уже ніколи з кардиналом Мороне, що зацікавив мене, я дуже швидко забула про нього. І от тепер він сидів на підлозі просто переді мною, весь скривавлений, але такий самий гордий, і знову захоплював умінням триматися гідно, бути самим собою в будь-яких, навіть самих неприємних життєвих обставинах.
— Ви маєте рацію, Мороне, в мене немає вагомого приводу мучити вас... — і відразу посміхнувся. — Але хіба він Нам потрібен?.. Окрім того, не всі муки залишають видимі сліди, чи не так? 
Я не бажала далі тут перебувати!.. Не хотіла дивитися, як ця жахлива «святість» практикуватиме свої «таланти» на зовсім невинній людині. Але я також чудово розуміла, що Карафа не відпустить мене, доки не насолодиться ще й моїми муками. Тому, зосередившись, наскільки дозволяли мої розхитані нерви,  приготувалася дивитися...
Могутній кат легко підняв кардинала, прив'язав до його ступнів важкий камінь. Спершу я не могла зрозуміти, що означали такі тортури, але, на жаль, дуже швидко збагнула, в чому річ... Кат потягнув важіль, і тіло кардинала почало підніматися... Почула хрускіт — виходили з місця його суглоби і хребці. Моє волосся стало дибки! Але кардинал мовчав.
— Кричіть, Мороне! Подаруйте мені насолоду! Можливо, тоді я відпущу вас раніше. Ну що ж ви?.. Я наказую. Кричіть!!!
Папа скаженів... Він ненавидів, коли люди не ламалися. Ненавидів, якщо його не боялися... І тому до «неслухняних» тортури застосовували набагато наполегливіше і зліше.
Мороне побілів, як смерть. По його тонкому обличчі котилися великі краплі поту і, зриваючись, падали на землю. Його витримка приголомшувала, але я розуміла, що це ненадовго — у кожного живого тіла була межа... Хотілося допомогти йому, спробувати якось знеболити. І мені несподівано спала на думку цікава ідея, яку я відразу спробувала реалізувати: камінь, що висів на ногах кардинала, став невагомим!.. Карафа, на щастя, цього не помітив. А Мороне здивовано підняв очі й відразу їх квапливо заплющив, аби не видати. Але я встигла побачити — він зрозумів. І «чаклувала» далі, щоб якомога більше полегшити його біль.
— Ідіть, мадонно! — незадоволено вигукнув Папа. — Ви заважаєте мені насолоджуватися видовищем. Я давно хотів побачити, чи таким самим гордим буде наш милий друг після «роботи» мого ката? Ви заважаєте, Ізидоро! 
Тобто — він усе-таки зрозумів... 
Карафа не був відаючим, але чимало вловлював своїм неймовірно гострим чуттям. Тепер теж відчув – щось відбувається. Не бажаючи втрачати контроль над ситуацією, наказував мені вийти. 
Але тепер я сама вже не хотіла йти. Нещасному кардиналові потрібна моя допомога, і я щиро прагнула допомогти. Бо розуміла: якщо залишу його самого з Карафою, ніхто не знає, чи побачить Мороне наступний день. Але Карафу мої бажання, звісно, не хвилювали... Не давши змоги навіть обуритися, другий кат буквально виніс мене за двері й підштовхнув у бік коридору, повернувся в кімнату, де наодинці з Карафою була хоча й дуже хоробра, але зовсім безпорадна, добра людина...
Я стояла в коридорі, розгублено міркуючи, як йому допомогти. Але виходу з його сумного становища, на жаль, не було. Принаймні я не могла його так швидко знайти... Хоча моє становище, напевно, ще сумніше... Наразі Карафа не мучив мене. Але фізичний біль не настільки жахливий, як муки і смерть близьких... Я не знала, що відбувалося з Ганною, і, боячись втручатися, безпорадно вичікувала... Мій сумний досвід навчив мене: якщо якоюсь необдуманою дією розлючу Папу, буде ще гірше — Ганні напевно доведеться страждати. 
Дні минали, а я не знала, чи моя дівчинка ще в Метеорі. Чи не приходив по неї Карафа?.. І чи все з нею добре?
Моє життя було порожнім і дивним, щоб не сказати — безвихідним. Я не могла покинути Карафу, оскільки знала: досить мені зникнути, і він відразу зжене свою злість на моїй бідній Ганні... Крім того, я й далі не в силі його знищити, бо не знаходила шляху до захисту, який подарувала йому колись «чужа» людина. Час безжалісно спливав, і я дедалі сильніше відчувала свою безпорадність, яка, разом з бездіяльністю, починала повільно доводити мене до божевілля... 
Минув майже місяць після мого першого візиту в підвали. Поруч не було нікого, з ким я могла б обмовитися хоч словом. Самота пригноблювала дедалі сильніше, вселяючи у серці порожнечу, гостро приправлену відчаєм...
Я дуже сподівалася, що Мороне все-таки вижив, попри «таланти» Папи. Але повертатися в підвали побоювалася, оскільки не знала, чи нещасний кардинал ще там. Мій повторний візит міг накликати на нього справжню злість Карафи, і Мороне довелося б дорого за це заплатити.
Відгороджена від будь-якого спілкування, я проводила дні в цілковитій «тиші самоти». Поки нарешті не витримала й знову спустилася в підвал...
Кімната, в якій я місяць тому знайшла Мороне, цього разу була порожня. Доводилося хіба що сподіватися, що відважний кардинал ще живий. Я щиро бажала йому удачі, якої в'язням Карафи, на жаль, бракувало.
Оскільки я й так уже перебувала в підвалі, то, подумавши трохи, вирішила оглянути його далі, й обережно відчинила наступні двері...
Там, на якомусь страшному тортурному «інструменті», лежала зовсім гола, скривавлена молода дівчина, тіло якої являло з себе справжнісіньку суміш живого паленого м'яса, порізів і крові, що вкривали її з голови до ніг... Ні ката, ні, тим більше — Карафи, на моє щастя, у кімнаті тортур не було.
Я тихенько підійшла до нещасної й обережно погладила її по опухлій, ніжній щоці. Дівчина застогнала. Тоді, дбайливо взявши її тендітні пальці в свою долоню, я повільно почала її «лікувати»... Невдовзі на мене здивовано поглянули чисті, сірі очі... 
— Тихо, люба... Лежи тихо. Спробую, наскільки це можливо, допомогти тобі. Але не знаю, чи досить у мене часу... Тебе дуже сильно мучили, і я не впевнена, чи зможу все це швидко «залатати». Розслабся, моя хороша, і спробуй пригадати щось добре... якщо зможеш.
Дівчина (ще зовсім дитя) застогнала, намагаючись щось сказати, але слова чомусь не виходили. Вона мукала, не в змозі чітко промовити навіть найкоротшого слова. І тут мене полоснуло жахливе усвідомлення — в цієї нещасної не було язика!!! Вони його вирвали... аби не говорила зайвого! Аби не крикнула правду, коли спалюватимуть на вогнищі... Аби не могла сказати, що вони з нею скоїли... 
О боже!.. Невже все це чинили ЛЮДИ???
Трохи заспокоївши своє змертвіле серце, я спробувала звернутися до неї подумки — дівчинка почула. Це означало — вона була обдарованою!.. Однією з тих, кого Папа так люто ненавидів. І кого так по-звірячому спалював живцем на своїх жахливих людських вогнищах....
— Що ж вони з тобою зробили, люба?!.. За що тобі відібрали мову?! 
Прагнучи неслухняними, тремтячими руками натягнути грубе дрантя, що впало з її тіла, приголомшено шепотіла я. 
— Не бійся нічого, моя хороша, просто подумай, що ти хотіла б сказати, і я спробую почути тебе. Як тебе звуть, дівчинко?
— Даміана... — тихо прошелестіло у відповідь.
— Тримайся, Даміано, — якомога лагідніше усміхнулася я. — Тримайся, не вислизай, я постараюся тобі допомогти! 
Але дівчина лише повільно похитала головою, а по її побитій щоці скотилася чиста самотня сльозинка... 
— Дякую вам... за добро. Але я вже не для цього життя... — прошелестів у відповідь її тихий «уявний» голос. — Допоможіть мені... Допоможіть мені «піти». Будь ласка... Я не можу більше терпіти... Вони скоро повернуться... Прошу вас! Вони осквернили мене... Будь ласка, допоможіть мені «піти»... Адже ви знаєте — як. Допоможіть... Я й «там»  буду дякувати, і пам'ятатиму вас...
Вона своїми тонкими, понівеченими тортурами пальцями схопила моє зап'ястя, вчепившись у нього мертвою хваткою, ніби точно знала — я й справді могла їй допомогти... могла подарувати бажаний спокій...
Гострий біль скрутив моє втомлене серце... Ця люба, по-звірячому замучена дівчинка, майже дитя, як милості, просила у мене смерті!!! Кати не лише поранили її тендітне тіло — вони осквернили її чисту душу, разом зґвалтувавши її!.. І тепер Даміана готова була «піти». Вона просила смерті, як визволення, навіть на мить не думаючи про порятунок. Вона була замученою й оскверненою, і не бажала жити... У мене перед очима постала Ганна... Боже, невже і її чекав такий самий страшний кінець?!! Чи зможу я врятувати її від цього жахіття?! 
Даміана благально дивилася на мене своїми чистими сірими очима, в яких відбивався надзвичайно глибокий, дикий за своєю силою, біль... Вона не могла більше боротися. Їй бракувало на це сил. І щоб не зрадити себе, воліла піти... 
Що ж це були за «люди» такі жорстокі?!. Що за недолюдки топтали нашу чисту Землю, споганивши її своєю підлотою і «чорною» душею?.. Я тихо плакала, гладячи миле обличчя цієї мужньої, нещасної дівчинки, яка не прожила навіть малої частини свого життя, що склалося так сумно, невдало... Мою душу спалювала ненависть! Ненависть до недолюдка, що звав себе римським Папою... намісником Бога... і святійшим Отцем... що насолоджувався своєю прогнилою владою і багатством, а в цей час у його ж страшному підвалі з життя йшла чудова чиста душа. Йшла з власного бажання... Бо не могла далі терпіти безмежний біль, що його їй заподіювали за наказом того ж «святого» Папи...
О, як я ненавиділа його!!! Усім серцем, усією душею ненавиділа! І знала, що помщуся йому, за будь-яку ціну. За всіх, хто так по-звірячому загинув за його наказом... За батька... за Джіроламо... за цю добру, чисту дівчинку... і за всіх, кого він, граючись, позбавляв можливості прожити їхнє дороге і єдине в цьому тілі, земне життя.
— Я допоможу тобі, дівчинко... Допоможу тобі, люба... — лагідно колисавши її, тихо шепотіла я. — Заспокойся, сонечко, там не буде більше болю. Мій батько пішов туди... Я говорила з ним. Там лише світло і спокій... Розслабся, моя хороша... Я виконаю твоє бажання. Зараз ти підеш — не бійся. Ти нічого не відчуєш... Я допоможу тобі, Даміано. Я буду з тобою... 
З її понівеченого фізичного тіла вийшла дивовижно красива сутність – така, якою Даміана була до того, як з'явилася в цьому проклятому місці. 
— Спасибі вам... — прошелестів її тихий голос. — Спасибі за добро... і за свободу. Я пам'ятатиму вас.
Вона почала плавно підніматися каналом, що світився.
— Прощавай, Даміано... Хай твоє нове життя буде щасливим і світлим! Ти ще знайдеш своє щастя, дівчинко... І знайдеш добрих людей. Прощавай...
Її серце тихо зупинилося... А душа, що настраждалася, вільно відлітала туди, де ніхто вже не міг завдати їй болю. Люба, добра дівчинка пішла, так і не дізнавшись, яким чудовим і радісним могло бути її обірване, непрожите життя... скількох добрих людей міг ощасливити її Дар... яким високим і світлим могло бути її непізнане кохання... і як дзвінко й щасливо могли звучати голоси її дітей, що не народилися в цьому житті...
Обличчя Даміани, що заспокоїлося в смерті, розгладилося, і здавалася, вона просто спить, такою чистою і красивою була тепер... Гірко ридаючи, я сіла на грубе сидіння поряд з її спорожнілим тілом... Серце вичахло від гіркоти й образи за її невинне, обірване життя... А десь дуже глибоко в душі піднімалася люта ненависть, погрожуючи вирватися назовні й змести з Землі весь цей злочинний, жахливий світ...
Нарешті якось зібралася на силі, ще раз поглянула на хоробру дівчинку-дитя, подумки бажаючи їй спокою і щастя в її новому світі, і тихо вийшла за двері...
Побачене жахіття паралізувало свідомість, і я вже не хотіла досліджувати папський підвал далі... побоювалася, що на мене звалиться  ще чиєсь страждання, може, навіть страшніше, ніж це. Уже плануючи піднятися сходами, я раптом несподівано відчула слабкий, але дуже наполегливий поклик. Здивовано дослухаючись, я нарешті зрозуміла, що мене кличуть з того самого підвалу. Забувши всі попередні страхи, відразу вирішила перевірити.
Поклик звучав, поки я не підійшла до дверей, з яких він долинав...
Келія була порожньою і вологою, без жодного освітлення. А в самому її куті, на соломі сиділа людина. Підійшовши до неї ближче, я несподівано скрикнула — це був мій давній знайомий, кардинал Мороне... На його гордому обличчі цього разу червоніли садна, і було видно, що кардинал страждав. 
— О, я дуже тішуся, що ви живі!.. Здорові були, монсеньйоре! Ви намагалися кликати мене?
Він трохи підвівся, поморщившись від болю, і дуже серйозно промовив:
— Так, мадонно. Я давно кличу вас, але ви чомусь не чули. Хоча були зовсім поряд.
— Я допомагала добрій дівчинці попрощатися з нашим жорстоким світом... — сумно відповіла я. — Навіщо я потрібна вам, ваше преосвященство? Чи можу я допомогти вам?..
— Йдеться не про мене, мадонно. Скажіть, вашу дочку звуть Ганна, чи не так?
Стіни кімнати захиталися... Ганна!!! Господи, тільки не Ганна!.. Я схопилася за якийсь виступ, аби не впасти.
— Кажіть, монсеньйоре... Так, мою дочку звуть Ганна.
Мій світ валився, хоча я навіть ще не дізналася, що сталося... Досить того, що Карафа згадував про мою бідну дівчинку. Годі було сподіватися від цього чогось доброго. 
— Коли минулої ночі Папа «займався» мною в цьому підвалі, його повідомили, що ваша дочка покинула монастир... І Карафу це чомусь дуже втішило. Тому я вирішив якось вам повідомити цю новину. Адже від його радості, як я зрозумів, усім лише горе? Я не помилився, мадонно?..
— Ні... Ви маєте рацію, ваше преосвященство. Чи сказав він щось іще? Навіть якусь дрібницю, яка могла б допомогти мені? 
Сподіваючись почути хоча б якесь «доповнення», запитала я. Але Мороне лише заперечно похитав головою...
— Мені шкода, мадонно. Він лише сказав, що ви дуже помилялися, і що любов ще нікому не приносила добра. Якщо це про щось вам говорить, Ізидоро. 
Я лише кивнула, прагнучи зосередити свої думки, що в паніці розліталися. Намагаючись не показати Мороне, наскільки мене вразила новина, яку він повідомив, якомога спокійніше промовила:
— Чи дозволите підлікувати вас, монсеньйоре? Мені здається, вам знову не завадить моя «відьомська» допомога. І дякую вам за звістку... Навіть за погану. Завжди краще наперед знати плани ворога, навіть найгірші, чи не так?.. 
Мороне уважно вдивлявся в мої очі, болісно прагнучи знайти в них відповідь на якесь важливе для нього запитання. Але моя душа відгородилася від світу, щоб не захворіти... щоб витримати випробування, яке мене чекало... І кардинала бачив тепер лише завчений «світський» погляд, що не давав змоги проникнути в мою застиглу від жаху душу...
— Невже ви боїтеся, мадонно? — тихо запитав Мороне. — Адже Ви в тисячу разів сильніша від нього! Чому ви його боїтеся?!.
— Він має щось таке, з чим я наразі не в силі боротися... І поки що не в силі його вбити. О, повірте мені, ваше преосвященство, якби я тільки знайшла ключ до цієї отруйної гадюки!.. — і, схаменувшись, знову запропонувала: — Дозвольте мені все ж зайнятися вами. Я полегшу ваш біль. 
Але кардинал, усміхнувшись, відмовився.
— Завтра я вже буду в іншому, спокійнішому місці. Сподіваюся, Карафа забуде про мене на якийсь час. А як же ви, мадонно? Що станеться з вами? Я не можу допомогти вам з тюрми, але мої друзі досить впливові. Чи можу я прислужитися вам? 
— Дякую, монсеньйоре, за вашу турботу. Але я не маю марних сподівань вийти звідси... Він ніколи не відпустить мене... Ні мою бідну дочку. Я живу, аби його знищити. Він не повинен жити серед людей.
— Шкода, що не знав вас раніше, Ізидоро. Можливо, ми потоваришували б. А тепер прощавайте. Вам не можна тут залишатися. Папа обов'язково прийде побажати мені «успіхів». Вам не варто зустрічатися з ним тут. Збережіть свою дочку, мадонно... І не здавайтеся Карафі. Хай буде з вами Бог! 
— Про якого Бога ви кажете, монсеньйоре? — сумно запитала я.
— Та вже певно не про того, якому молиться Карафа!.. — усміхнувся на прощання Мороне.
Я ще мить постояла, прагнучи запам'ятати у своїй душі образ цієї чудової людини, і махнувши на прощання рукою, вийшла в коридор.
Небо розчахнулося шквалом тривоги, паніки і страху!.. Де тепер моя хоробра, самотня дівчинка?! Що спонукало її покинути Метеору?.. На мої наполегливі заклики Ганна чомусь не відповідала, хоча я знала, що вона мене чує. Це тільки додавало тривоги, і я, щоб не піддаватися спопеляючій душу паніці, трималася з останніх сил лише тому, що знала: Карафа неодмінно скористається з будь-якої моєї слабкості. І тоді мені доведеться програти, ще навіть не почавши чинити опір...
Усамітнившись у «своїх» покоях, я «зализувала» старі рани, навіть не сподіваючись, що вони колись заживуть, а просто прагнучи бути якомога сильнішою і спокійнішою, будь-якої миті готовою почати війну з Карафою... На диво сподіватися не було сенсу, оскільки я чудово усвідомлювала — у нашій ситуації дива не буде... Усе, що відбудеться, маю зробити сама. 
Бездіяльність убивала, змушуючи почуватися всіма забутою, безпорадною і непотрібною... І хоча я прекрасно розуміла, що не маю рації, черв'як «чорного сумніву» успішно гриз запалений мозок, залишаючи там яскравий слід невпевненості і жалю... 
Я не жаліла про своє перебування в Карафи... Але панічно боялася за Ганну. А також не могла пробачити собі загибель батька і Джіроламо, моїх дорогих і найкращих для мене на світі людей... Чи зможу я колись помститися за них?.. Може, не помиляються всі, кажучи, що Карафу не вдасться перемогти? Що я не знищу його, а тільки безглуздо загину сама?.. Невже мав рацію Сівер, запрошуючи піти в Метеору? І невже надія знищити Папу жила цей час  лише в мені?!. 
Крім того... Я відчувала, що дуже втомилася... Надзвичайно, страшенно втомилася... Інколи навіть здавалося — а чи не краще й справді піти в Метеору?.. Адже хтось туди вирушав?.. І їх чомусь не тривожило, що довкола вмирали люди. Їм важливо було ДІЗНАТИСЯ, отримати сокровенне ЗНАННЯ, оскільки вони вважали себе винятково обдарованими... Але, з іншого боку, якщо вони справді були такими «винятковими», то як тоді забули найпростішу, але дуже важливу, як на мене, нашу заповідь: не йди на відпочинок, доки твоєї допомоги потребують інші... Як вони могли так просто відгородитися, навіть не озирнувшись довкола, не спробувавши допомогти іншим?.. Як заспокоїли свої душі?..
Звісно, мої «обурені» думки аж ніяк не стосувалися дітей, що були в Метеорі... Це не їхня війна, вона торкалася тільки дорослих... А в малят попереду – довгий і наполегливий шлях пізнання, аби потім уміти захищати свій дім, своїх рідних і всіх добрих людей, що живуть на нашій дивній, незбагненній Землі.
Ні, я думала саме про дорослих... Про тих, хто вважав себе надто «особливим», аби ризикувати своїм «дорогоцінним» життям. Про тих, хто волів відсиджуватися в Метеорі, всередині її товстих стін, поки Земля спливала кров'ю і такі самі обдаровані, як вони, натовпами йшли на смерть...
Я завжди любила свободу й цінувала право вільного вибору кожної людини. Але в житті є моменти, коли наша особиста свобода не варта мільйонів життів інших хороших людей... У всякому разі, саме так я для себе вирішила... І не мала наміру нічого змінювати. Звісно, бували хвилини слабкості, коли здавалося, що жертва, на яку йшла, зовсім безглузда і марна. Що вона нічого не змінить у цьому жорстокому світі... Але потім бажання боротися поверталося... Тоді все ставало на свої місця, і я всім своїм єством була готова повертатися на «поле бою», незважаючи навіть на те, наскільки нерівною була війна... 
Довгі, важкі дні тяглися, сповнені  «невідомості», а мене й далі ніхто не непокоїв. Жодних змін, жодних подій. Ганна мовчала, не відповідаючи на мої  поклики. І я не знала, де вона, де  її шукати...
І от якось, смертельно втомившись від порожнього, нескінченного чекання, вирішила нарешті здійснити свою давню сумну мрію — знаючи, що напевно вже не вдасться інакше побачити свою любу Венецію, наважилася піти туди «подихом», аби попрощатися...
Надворі був травень, і Венеція чепурилася, як юна наречена, зустрічаючи своє найкрасивіше свято — свято Кохання... 
Кохання витало всюди — ним було просочене саме повітря!.. Ним дихали мости і канали, воно проникало в усі куточки святкового міста... у всі фібри кожної самотньої душі, що жила в ньому... На один день Венеція перетворювалася на чарівну квітку кохання — жагучу, п'янку і прекрасну! Вулиці міста буквально «тонули» в безлічі яскраво-червоних троянд, що пишними «хвостами» звисали до самої води, ніжно пестячи її м’якими яскраво-червоними пелюстками... Вся Венеція пахла, випромінюючи аромати щастя і літа. Найпохмуріші мешканці міста теж покидали свої домівки й, усміхаючись наповну, сподівалися, що цього прекрасного дня навіть їм, сумним і самотнім, може усміхнутися вередунка Любов... 
Свято починалося спозаранку, з першими сонячними променями, що золотили міські канали, осипаючи гарячими поцілунками, від яких ті, сором'язливо спалахуючи, червоніли сором'язливими відблисками... Під вікнами міських красунь, які ще навіть добре не прокинутися, ніжно звучали перші любовні романси... А пишно виряджені гондольєри, прикрасивши свої начищені гондоли святковим яскраво-червоним кольором, терпляче чекали біля пристані, і кожен сподівався, що саме на його гондолі пливтиме найяскравіша красуня цього чудового, чарівного дня. 
Під час свята ні для кого не існувало заборон — молоді й старі виходили на вулиці, смакуючи майбутню веселість, і прагнули завчасно зайняти найкращі місця на мостах, аби ближче побачити гондоли, що везли прекрасних, як сама весна, знаменитих венеційських куртизанок. Унікальних жінок, розумом і красою яких захоплювалися поети, а художники увіковічували на чудових полотнах. 
Я завжди вважала, що кохання може бути лише чистим, і ніколи не розуміла зради й не приймала її. Але куртизанки Венеції були не просто жінками, в яких купували кохання. Окрім надзвичайної краси, вони також мали прекрасну освіту, незрівнянно кращу, ніж будь-яка наречена з багатої і знатної венеційської сім'ї... На відміну від дуже освічених знатних флорентійок, жінкам Венеції в мої часи не дозволяли входити навіть у публічні бібліотеки й бути «начитаними», оскільки дружин знатних венеційців сприймали як красиву річ, що її люблячий чоловік зачиняв удома «для блага» сім'ї... І що вищий статус дами, то менше їй дозволяли знати. Куртизанки, навпаки, зазвичай володіли кількома мовами, грали на музичних інструментах, читали (а інколи й писали!) вірші, зналися на філософії, політиці, прекрасно співали і танцювали... Одне слово — знали все, що будь-яка знатна жінка (за моїми уявленнями) була зобов'язана знати. І я завжди чесно вважала: якби дружини вельмож уміли хоча б найменшу дещицю того, що знали куртизанки, у нашому чудовому місті назавжди запанували б вірність і кохання...
Я не схвалювала зради, але також не могла поважати жінок, які не знали (та й не бажали знати!) того, що відбувалося трохи далі, ніж стіни їхньої рідної Венеції. Напевно, в мені промовляла моя флорентійська кров, але я не терпіла неуцтва! І до людей, які мали необмежені можливості ЗНАТИ, але не хотіли, я відчувала тільки неприязнь.
Але повернімося до моєї любої Венеції, яка цього вечора мала готуватися до звичного щорічного свята... 
Дуже легко, без якихось особливих зусиль, я з'явилася на головній площі міста.
Усе начебто як раніше, Венеція прикрашена, як колись – але її вулиці майже порожні. Я йшла вздовж опустілих каналів і не вірила своїм очам!.. Було ще не пізно, і зазвичай у такий час місто шуміло, як розтривожений вулик, передчуваючи улюблене свято. А того вечора красуня Венеція обезлюдніла... Я не могла зрозуміти, куди зникли щасливі обличчя?.. Що сталося з моїм прекрасним містом за ті кілька років???
Повільно йдучи опустілою набережною, я вдихала дуже знайоме, тепле і м'яке солонувате повітря й не могла стримати щасливих і водночас сумних сліз... Це мій дім!.. Моє рідне місто, яке я по-справжньому люблю. Венеція – назавжди МОЄ місто!.. Я любила її розкішну красу, високу культуру... Її мости і гондоли... І її незвичайність, завдяки якій Венеція була єдиним таким містом на Землі.
Вечір був дуже приємним і тихим. Лагідні хвилі, щось тихо нашіптуючи, ліниво плескалися об кам'яні портали... І плавно розгойдуючи святкові гондоли, втікали назад у море, відносячи з собою опалі пелюстки троянд, які, пливучи далі, нагадували яскраво-червоні краплини крові, що їх хтось щедро розбризкав по дзеркальній воді.
Несподівано з сумно-щасливих марень мене вихопив дуже знайомий голос:
— Не може бути!!! Ізидора?! Невже це й справді ти?!. 
Наш добрий давній друг, Франческо Рінальді, стояв, остовпіло мене розглядаючи, ніби просто перед ним несподівано з'явилася знайома примара... Мабуть, ніяк не наважувався повірити, що це справді я.
— Боже мій, звідки ти?! Ми думали, ти давно загинула! Як тобі вдалося врятуватися? Невже тебе відпустили?!.
— Ні, мене не відпустили, мій любий Франческо, — сумно похитавши головою, відповіла я. — І мені, на жаль, не вдалося врятуватися... Я просто прийшла попрощатися... 
— Але як же так? Адже ти тут. І цілком вільна. А де мій друг?! Де Джіроламо? Я так давно його не бачив і так за ним сумував!.. 
— Джіроламо вже немає, дорогий Франческо... Батька – теж... 
Чи тому що Франческо був другом з нашого щасливого «минулого», чи просто я шалено втомилася від безконечної самоти, але, розповідаючи саме йому про той жах, що його скоїв з нами Папа, я раптом відчула надзвичайний біль... І мене нарешті прорвало!.. Сльози хлинули водоспадом гіркоти, змиваючи соромливість і гордість і залишаючи тільки жаданий захист і біль втрат... Сховавшись на його теплих грудях, я ридала, немов дитя, що загубилося і шукало дружню підтримку... 
— Заспокойся, мій любий друже... Будь ласка, заспокойся...
Франческо гладив мою втомлену голову, як колись давно це робив батько, щоб заспокоїти. Біль обпікав, знову безжалісно кидаючи в минуле, яке неможливо повернути і якого вже не існувало, бо не стало на Землі людей, що творили це чудове минуле.... 
— Мій дім завжди був і твоїм домом, Ізидоро. Тебе потрібно заховати! Ходімо до нас! Ми зробимо все, що зможемо. Будь ласка, ходімо до нас!.. У нас ти будеш у безпеці!
Вони були чудовими людьми — його сім'я... І я знала: якщо погоджуся, вони зроблять усе, аби мене сховати. Навіть якщо їм самим за це загрожуватиме небезпека. І на коротку мить раптом шалено захотіла залишитися!.. Але я добре знала, що цього не станеться, що я просто зараз піду... І щоб не плекати марних надій, сумно сказала:
— Ганна у лапах «святійшого» Папи... Думаю, ти розумієш, що це означає. А в мене тепер є тільки вона... Пробач, Франческо. 
І згадавши про інше, запитала:
— Чи не скажеш, друже, що відбувається в місті? Що сталося зі святом? Чи наша Венеція, як і все довкола, теж змінилася?..
— Інквізиція, Ізидоро... Хай буде проклята! Це все через інквізицію...
— ?!..
— Так, дорогий друже, вона добралася навіть сюди... І що найстрашніше, чимало людей на це піймалося. Мабуть, для злих і нікчемних потрібне таке саме «злобне й нікчемне», щоб відкрилося те, що вони приховували безліч років. Інквізиція тепер – страшний інструмент людської помсти, заздрості, брехні, жадібності і злості!.. Ти навіть не уявляєш, друже, як низько можуть упасти начебто дуже нормальні люди!.. Брати обмовляють неугодних братів... діти – постарілих батьків, бажаючи швидше їх позбутися... завидющі сусіди – сусідів... Це жахливо! Нині ніхто не убезпечений від приходу «святих отців»... Тому так страшно, Ізидоро! Досить сказати про когось, що він єретик, і ти вже ніколи не побачиш цієї людини. Справжнє божевілля... яке викриває в людях найнижче і найгірше... Як із цим жити, Ізидоро?
Франческо стояв, згорбившись, ніби важезна ноша тиснула на нього горою, не даючи змоги випростатися. Я знала його дуже давно і знала, як нелегко зламати цю чесну, відважну людину. Але тогочасне життя горбило його, перетворювало на розгублену людину, що не розуміла такої людської підлоти і низькості, на розчарованого, старіючого Франческо... І от тепер, дивлячись на свого доброго старого друга, я зрозуміла, що не помилилася, коли вирішила забути про своє особисте життя й віддати його заради загибелі «святого» чудовиська, що топтало життя інших, добрих і чистих людей. Тільки невимовно гірко, що траплялися ниці й підлі «люди», що тішилися (!!!) з приходу Інквізиції. І чужий біль не зачіпав їхні черстві серця, радше навпаки — вони самі безсоромно користувалися лапами Інквізиції, аби знищувати невинних добрих людей! Наскільки далека ще наша Земля від того щасливого дня, коли Людина буде чистою і гордою!.. Коли її серце не піддасться підлоті і злу... Коли на Землі житимуть Світло, Щирість і Любов. Так, Сівер мав рацію — Земля ще дуже зла, нерозумна й недосконала. Але я всією душею вірила, що колись вона буде мудрою і дуже доброю... тільки пройде до цього ще дуже багато років. А наразі тим, хто її любив, доведеться боротися за неї. Забуваючи себе, рідних... І не жаліючи свого єдиного і дуже дорогого для кожного земного Життя. Замислившись, я навіть не помітила, що Франческо дуже уважно спостерігав за мною, ніби хотів зрозуміти, чи вдасться йому вмовити мене залишитися. Але глибокий смуток у його зажурених сірих очах казав мені — він зрозумів... Міцно обійнявши його востаннє, я почала прощатися... 
— Ми завжди пам'ятатимемо тебе, люба. І нам завжди тебе бракуватиме. І Джіроламо... І твого доброго батька. Вони були чудовими, чистими людьми. Сподіваюся, інше життя виявиться для них безпечнішим і добрішим. Бережи себе, Ізидоро... Хоч як смішно це звучить. Постарайтеся піти від нього, якщо зможете. Разом з Ганною... 
Кивнувши йому на прощання, я швидко пішла набережною, аби він не побачив, як боляче поранило мене це прощання і як по-звірячому боліла моя поранена душа...
Я сіла на парапет і поринула в сумні роздуми... Навколишній світ тепер зовсім інший — у ньому нема того радісного, відкритого щастя, яке освітлювало наше минуле життя. Невже люди не розуміли, що вони самі знищували нашу чудову планету, заповнюючи її отрутою заздрості, ненависті і злості?.. Що зрадивши інших, занурювали в «чорноту» свою безсмертну душу, не залишаючи їй дороги для порятунку!.. Мали рацію Волхви, кажучи, що Земля не готова... Але це не означало, що за неї не треба боротися! Що потрібно просто сидіти склавши руки й чекати, доки вона сама колись «подорослішає»!.. Адже ми не лишаємо дитину, щоб вона сама шукала дорогу до зрілості?.. То як можна було залишити нашу велику Землю, не вказавши дороги і сподіваючись, що їй самій раптом пощастить вижити?!.
Не помітивши, скільки часу минуло в роздумах, я дуже здивувалася, що на вулиці вже вечоріло. Час повертатися. Я вже не вважала, що доцільно було здійснювати свою давню мрію побачити Венецію і рідний дім... Адже від того, що моє рідне місто тепер таке «інше», я відчувала в душі не щастя, а тільки гіркоту розчарування. Ще раз поглянувши на знайомий і колись улюблений пейзаж, я заплющила очі й «пішла», чудово розуміючи, що вже ніколи цього не побачу... 
Карафа сидів біля вікна в «моїй» кімнаті, повністю заглибившись у якісь свої невеселі думки, нічого не чуючи й не помічаючи довкола... Я так несподівано з'явилася просто перед його «священним» поглядом, що Папа різко здригнувся, але відразу зосередився і на диво спокійно запитав:
— І де ж ви гуляли, мадонно? 
Його голос і погляд виявляли дивовижну байдужість, ніби Папу вже не хвилювало, що я роблю і куди ходжу. Це відразу мене насторожило. Я досить непогано знала Карафу (повністю його не знав, думаю, ніхто) –  такий його дивний спокій, за моїми уявленнями, нічого доброго не провіщав.
— Я ходила до Венеції, ваша святосте, щоб попрощатися... — так само спокійно відповіла я.
— І ви відчули задоволення?
— Ні, ваша святосте. Вона вже не та, якою була... яку я пам'ятаю.
— От бачите, Ізидоро, навіть міста змінюються за такий короткий час, не лише люди... Та й держави, напевно, якщо придивитися. А хіба можу не змінюватися я?..
У нього був дуже дивний, не характерний для нього настрій, тому я прагнула відповідати особливо обережно, щоб випадково не зачепити якийсь «колючий» кут і не потрапити під грозу його святійшого гніву, який міг знищити навіть сильнішу людину, ніж я тоді. 
— Хіба не ви, пригадую, казали, Ваша святосте, що тепер житимете дуже довго? Чи щось відтоді змінилося?.. — тихо запитала я. 
— О, це була лише надія, дорога моя Ізидоро!.. Безглузда, порожня надія, яка розвіялася так само легко, як дим...
Я терпляче чекала, що він говоритиме далі, але Карафа мовчав, знову занурившись у якісь свої невеселі думи. 
— Пробачте, Ваша святосте, чи ви знаєте, що сталося з Ганною? Чому вона покинула монастир? — майже не сподіваючись на відповідь, усе ж запитала я.
Карафа кивнув.
— Вона йде сюди.
— Але чому?!. — Моя душа завмерла, відчуваючи недобре.
— Вона йде, аби врятувати вас, — спокійно промовив Карафа. 
— ?!!..
— Вона потрібна мені тут, Ізидоро. Але щоб її відпустили з Метеори, вона мала цього захотіти. От я й допоміг їй «вирішити».
— Навіщо вам знадобилася Ганна, Ваша святосте?! Адже ви хотіли, щоб вона вчилася там, чи не так? Тоді який сенс був загалом відвозити її в Метеору?..
— Життя минає, мадонно... Ніщо не стоїть на місці. Особливо Життя... Ганна не допоможе мені в тому, чого я так потребую... навіть якщо вона провчиться там сотню років. Мені потрібні ви, мадонно. Саме ваша допомога... І я знаю, що мені не вдасться вас так просто вмовити.
От воно й настало... Найстрашніше. Мені не вистачило часу, щоб убити Карафу!.. І наступна в його страшному «списку» – моя бідна дочка... Моя смілива, люба Ганна... Лише на мить я раптом побачила нашу страдницьку долю... і вона виглядала жахливою...
39. Ізидора-5. Пітьма
Ще якийсь час мовчки посидівши у «моїх» покоях, Карафа встав і, перш ніж піти, цілком спокійно промовив:
— Я повідомлю, коли ваша дочка з'явиться тут, мадонно. Думаю, це станеться вже невдовзі. — І, по-світськи вклонившись, вийшов. 
А я, з останніх сил прагнучи не піддаватися безвиході, що нахлинула, тремтячою рукою скинула шаль і сіла на найближчий диван.
Що я могла зробити — вимучена й самотня?.. Яким дивом могла вберегти свою хоробру дівчинку, що не побоялася війни з Карафою?.. Яку брехню вони сказали їй, щоб змусити покинути Метеору й повернутися в це прокляте Богом і людьми земне Пекло?.. 
Я боялася навіть подумати, що Карафа приготував для Ганни... Вона – його остання надія, остання зброя, якою, я знала, він намагатиметься скористатися якомога успішніше, щоб змусити мене здатися. Отже — Ганні доведеться жорстоко страждати. 
Уже не в силі перебувати на самоті зі своєю бідою, я спробувала викликати батька. Він з'явився відразу, ніби тільки й чекав, що я його покличу.  
— Батьку, мені так страшно!.. Він забирає Ганну! І я не знаю, чи зможу її вберегти... Допоможи мені, батьку! Допоможи хоча б порадою... 
На світі не було нічого такого, чого я не віддала б Карафі за Ганну. Я була згодна на все... крім одного — подарувати йому безсмертя. А це, на жаль, –  те єдине, чого святійший Папа прагнув. 
— Я так боюся за неї, батьку!.. Я бачила тут дівчинку — вона вмирала. Я допомогла їй піти... Невже схоже випробування чекає й Ганну?! Невже в нас не вистачить сил, щоб її врятувати?.. 
— Не допускай страху в своє серце, донечко, хоч тобі й дуже боляче. Пам'ятаєш, чого вчив свою дочку Джіроламо?.. Страх створює можливість для втілення в реальність того, чого боїшся. Він відчиняє двері. Не дозволяй страхові ослабити тебе ще до того, як почнеш боротися, рідна. Не дозволяй Карафі виграти, навіть не почавши чинити опір.
— Що ж мені робити, батьку? Я не знайшла його слабкості. Не дізналася, чого він боїться... І в мене вже нема часу. Що мені робити?..
Я розуміла, що невдовзі моє і Ганнине життя завершаться... А Карафа й далі жив, і я досі не знала, як почати  його знищення... 
— Піди в Метеору, донечко. Лише вони можуть тобі допомогти. Піди туди, моє серце.
Батько говорив дуже сумно, мабуть, не вірячи, як і я, що Метеора допоможе нам.
— Але вони відмовили мені, батьку, ти ж знаєш. Вони надто сильно вірять у свою давню «правду», у якій самі себе колись переконали. Вони не допоможуть нам. 
— Послухай, донечко... Повернися туди. Знаю, ти не віриш... Але вони — єдині, хто ще може тобі допомогти. Більше нема до кого звернутися. Зараз я маю піти... Пробач, рідна. Але я дуже скоро повернуся. Я не покину тебе, Ізидоро. 
Сутність батька почала звично «колихатися» й танути, і через мить зовсім зникла. А я, й далі розгублено дивлячись туди, де щойно сяяло його прозоре тіло, усвідомила, що не знаю, з чого почати... 
Карафа дуже впевнено заявив, що вже невдовзі Ганна опиниться в його злочинних руках, тому часу на боротьбу майже не було. Я встала, стріпнулася від своїх важких дум і вирішила вчинити, як порадив батько, – ще раз піти в Метеору. Гірше все одно не могло бути. Налаштувавшись на Сівера, я пішла... 
Цього разу не було ні гір, ні прекрасних квітів... Я побачила простору, дуже довгу кам'яну залу, наприкінці якої зеленим світлом виблискувало щось неймовірно яскраве і притягальне, як сліпуча смарагдова зірка. Повітря навколо неї сяяло і пульсувало, з нього вихоплювалися спалахи довгих язиків зеленого «полум'я», що освітлювало величезну залу аж до стелі. Неподалік цієї небаченої краси стояв Сівер, замислений і сумний.  
— Здорова будь, Ізидоро. Тішуся, що ти прийшла, — обернувшись, промовив лагідно. 
— І ти здрастуй, Сівере. Я прийшла ненадовго, — щодуху прагнучи не розслаблятися й не піддаватися чарівності Метеори, відповіла я. — Скажи, Сівере, як ви могли відпустити звідси Ганну? Адже ви знали, на що вона йшла! Я сподівалася, Метеора буде для неї захистом, а вона так легко її зрадила... Поясни, будь ласка, якщо можеш...
Він дивився на мене своїми сумними мудрими очима, не кажучи ні слова. Ніби вже все сказано, і нічого неможливо змінити... Потім, заперечно похитавши головою, м'яко промовив: 
— Метеора не зраджувала Ганни, Ізидоро. Ганна сама вирішила піти. Вона вже не дитя, мислить і вирішує по-своєму, і ми не маємо права тримати її тут насильно. Навіть якщо й не згідні з її рішенням. Ганну повідомили, що Карафа мучитиме тебе, якщо вона не погодиться повернутися. Тому Ганна вирішила піти. Наші правила дуже жорсткі і незмінні, Ізидоро. Варто нам переступити їх раз, і потім знайдеться причина, через яку життя тут швидко почне змінюватися. Нам не дозволено, ми не маємо права зійти зі свого шляху.
— Знаєш, Сівере, я думаю, саме ЦЕ і є ваша найголовніша помилка... Ви сліпо замкнулися у своїх непогрішних законах, які, якщо уважно до них придивитися, виявляться цілком порожніми і навіть дещо наївними. Люди, що є в Метеорі, – дивовижні, кожен з них – цінність. І їх, надзвичайно яскравих і сильних, неможливо скроїти під один закон! Вони просто не підкорятимуться йому. Ви маєте бути гнучкішими і здатними до розуміння, Сівере. Інколи життя, обставини дуже непередбачувані. І ви не можете однаково судити те, що ЗВИЧНО, і те, що виходить за межі ваших давно запроваджених, застарілих «рамок». Невже ти сам віриш, що ваші закони правильні? Скажи відверто, Сівере!..
Він уважно вивчав моє обличчя і дедалі більше розгублювався, ніби ніяк не міг визначитися: сказати мені правду чи не турбувати жалем свою мудру душу... 
— Наші закони, Ізидоро, створено не за один день... Минали століття, а волхви й далі платили за свої помилки. Тому навіть якщо інколи нам щось і здається не зовсім правильним, воліємо сприймати всеосяжну картину життя, не відволікаючись на окремих осіб. Хоч це й дуже боляче...
Я віддав би чимало, щоб ти погодилася залишитися з нами! Одного чудового дня ти, можливо, змінила б Землю, Ізидоро... У тебе дуже рідкісний Дар, і ти вмієш насправді МИСЛИТИ... Але знаю, що ти не залишишся. Не зрадиш себе. І я нічим не можу допомогти тобі. Знаю, ти ніколи нас не пробачиш, доки житимеш... Як ніколи не пробачила нас Магдалина за смерть свого любого чоловіка — Ісуса Радомира... Ми просили її повернутися, пропонували захист її дітям, але вона відмовилася... Ми довгі роки живемо з цією ношею, Ізидоро, і повір — немає на світі важчої ноші! Але така, на жаль, наша доля, і змінити її неможливо, поки не настане на Землі справжній день «пробудження»... Коли нам уже не доведеться ховатися, коли Земля нарешті стане направду чистою і мудрою, світлішою... Тоді ми зможемо думати окремо, думати про кожного обдарованого й не боятися, що Земля знищить нас. Що після нас не стане Віри і Знання, не стане людей, що ВІДАЮТЬ... 
Сівер понурив голову, ніби всередині не погоджувався з тим, що сам щойно сказав... Я всім своїм серцем, всією душею відчувала, що він набагато більше вірив у те, у що так переконано вірила я. Але також я знала — він не відкриється мені, не зрадить Метеору і своїх любих, великих Учителів. Тому вирішила дати йому спокій, не мучити далі...
— Скажи – що сталося з Марією Магдалиною? Чи живуть ще десь на Землі її нащадки?
— Звісно, Ізидоро!.. — відразу відповів Сівер, і мені здалося, що його щиро втішила можливість змінити тему...
 — Після смерті Христа Магдалина покинула цю жорстоку, злу землю, що забрала в неї найдорожчу на світі людину. Вона пішла, забравши з собою малу доньку, якій тоді було лише чотири роки. А її восьмирічного сина таємно відвезли до Іспанії лицарі Храму, аби він, попри все, вижив і зміг продовжити великий Рід свого батька. Якщо хочеш, розповім тобі справжню історію їх життя, бо те, що сьогодні подають людям, – просто історія для нетямущих і сліпих...  
Я ствердно кивнула.
— Розкажи, будь ласка, правду... Розкажи мені про них, Сівере...
Його думки полинули далеко-далеко, занурюючись у давні, вкриті попелом століть, сокровенні спогади. І почалася дивовижна історія... 
— Як я вже розповідав тобі, Ізидоро, після смерті Ісуса і Магдалини їх світле й сумне життя обплели безсовісною брехнею і перенесли цю брехню на нащадків цієї чудової, мужньої сім'ї... На них «одягнули» ЧУЖУ ВІРУ. 


Їх чисті образи оточили життями ЧУЖИХ ЛЮДЕЙ, які тоді вже давно не жили... У їхні вуста вклали СЛОВА, яких вони НІКОЛИ НЕ ПРОМОВЛЯЛИ... Їх зробили ВІДПОВІДАЛЬНИМИ ЗА ЗЛОЧИНИ, які ЧИНИЛА І ЧИНИТЬ ЧУЖА ВІРА, найбрехливіша і найзлочинніша з тих, що існували колись на Землі... [1 Від автора: Минуло вже дуже багато років від часу моєї зустрічі з Ізидорою... І тепер, згадуючи і проживаючи далекі роки, я знайшла (у Франції) цікаві матеріали, які багато в чому підтверджують правдивість розповіді Сівера про життя Марії Магдалини й Ісуса Радомира, які, думаю, зацікавлять усіх, хто читає розповідь Ізидори і, можливо, навіть допоможуть пролити хоч якесь світло на брехню «тих, хто править цим світом». Про знайдені матеріали прошу читати в «Додатку» після розділів Ізидори.]

Я відчувала, що Сіверу дуже нелегко розповідати. Напевно, його широка душа ніяк не погоджувалася прийняти цю втрату й досі дуже боліла. Але він чесно розповідав далі, мабуть, розуміючи, що в мене вже може не бути нагоди про щось у нього запитати. 
— Пам'ятаєш, Ізидоро, я казав тобі, що Ісус Радомир ніколи не мав нічого спільного з тим брехливим ученням, про яке кричить християнська церква? Воно повністю протилежне до того, чого вчив Ісус, а потім і Магдалина. Вони вчили людей справжнього ЗНАННЯ, вчили того, чого ми навчали їх тут, у Метеорі... А Марія знала навіть більше, оскільки могла вільно черпати знання з широких просторів Космосу, після того як пішла від нас. 
Вони жили в тісному колі Відунів і обдарованих, яких люди потім перейменували на «апостолів»... і в горезвісній «біблії» подали їх як старих, недовірливих юдеїв... які, думаю, якби могли, тисячу разів зрадили б Ісуса.
А його реальними «Апостолами» були Лицарі Храму, але не збудованого людськими руками, а створеного високою думкою Радомира — Духовного Храму Істини і Знання. Спершу цих лицарів було тільки дев'ять, вони зібралися разом, щоб, у міру своїх можливостей, оберігати Радомира і Магдалину в чужій і небезпечній для них країні, в яку доля так безжально їх шпурнула. Також завдання Лицарів Храму полягало в тому, щоб (якби сталося щось непоправне!) зберегти ІСТИНУ, яку несли «пропащим душам» юдеїв ці двоє чудових, світлих людей, що віддавали свій Дар і свої чисті Життя за спокій на їх милій серцю, але ще й досі дуже жорстокій планеті...
— Отже, «апостоли» теж були зовсім іншими?!. Якими ж вони були?! Чи можеш розповісти мені про них, Сівере?
Мені було настільки цікаво, що на якусь мить навіть вдалося «приспати» свої муки і страхи, забути майбутній біль!.. Я засипала Сівера справжнім шквалом запитань, навіть не знаючи достеменно, чи існують на них відповіді. Мені так хотілося дізнатися справжню історію цих мужніх людей, не звульгаризовану брехнею тривалістю п'ять сотень років!!! 
— О, вони були справді чудовими людьми — лицарі Храму, Ізидоро!.. Разом з Радомиром і Магдалиною створили прекрасний кістяк МУЖНОСТІ, ЧЕСТІ і ВІРИ, на якому поставало світле ВЧЕННЯ, що його залишили колись наші предки для порятунку рідної нам Землі. 
Двоє з лицарів Храму – наші учні, а також нащадки воїнів із давніх європейських аристократичних сімей. У нас вони стали сміливими й обдарованими Відунами, готовими на все, щоб уберегти Ісуса і Магдалину. 
Четверо — нащадки Русів-Меровінгів, що також мали великий Дар, як і всі їхні далекі предки — королі Фракії... Як і сама Магдалина, що також народилася від цієї незвичайної династії і гордо несла свій родинний Дар. 
Двоє – наші Волхви, що добровільно покинули Метеору, аби захистити того, хто йшов на власну загибель, їх улюбленого Учня, Ісуса Радомира. Вони не змогли у своїх душах зрадити Радомира, і навіть знаючи, що його чекає, без вагань пішли за ним. 
Ну а останній, дев'ятий лицар-захисник, про якого дотепер не знає і не пише ніхто, – рідний брат Христа, син Білого Волхва — Радан (Ра — дан, даний Ра)... Він зумів після загибелі Радомира вберегти його сина. Але захищаючи його, на жаль, загинув сам...
— Скажи, Сівере, чи не пов’язано це з легендою про близнят, згідно з якою, у Христа був брат-близнюк? Я про це читала в нашій бібліотеці й завжди хотіла знати: це правда чи чергова брехня «святих отців»? 
— Ні, Ізидоро, Радан не був близнюком Радомира. Це становило б ще одну небажану небезпеку для Христа, адже їхнє з Магдалиною життя й так було досить складним. Адже тобі відомо, що близнята зв’язані дуже тісно ниткою народження, і небезпека для життя одного може становити небезпеку для іншого? — я кивнула. — Тому волхви ніяк не могли допустити такої помилки. 

— Отже, не всі в Метеорі зрадили Ісуса?! — радісно вигукнула я. — Не всі спокійно дивилися, як він ішов на смерть?..
— Ну звісно, ні, Ізидоро!.. Ми б усі пішли, аби захистити його. Та не всі зуміли переступити через свій Обов’язок... Знаю, ти не віриш мені, але ми всі дуже любили його... і Магдалину. Просто не кожен міг забути обов'язок і кинути все заради однієї людини, нехай і надзвичайно особливої. Адже ти віддаєш своє життя, аби врятувати багатьох? І наші волхви залишилися в Метеорі, щоб охороняти Священні Знання і вчити інших обдарованих. Таке життя, Ізидоро... І кожен поліпшує його, наскільки може.
— Скажи, Сівере, чому ти називаєш Франкських королів Русами? Хіба в цих народів було щось спільне? Наскільки пам'ятаю, їх завжди називали Франками?.. А потім красуня Франкія стала Францією. Хіба не так?
— Ні, Ізидоро. Знаєш, що означає слово «франки»? — Я заперечно похитала головою. — Франки означає — вільні. А Меровінги — північні Руси, що прийшли навчати вільних Франків військового мистецтва, управління країною, політики і науки (народжені для навчання і блага усіх інших людей, вони ішли й у решту країн). Правильна їх назва — Меравінглі (ми-Ра-в-Інглії; ми, діти Ра, що несемо Світло в рідній Первозданній Інглії). Але потім це слово, як і чимало іншого, «спростили»... і воно почало звучало як Меровінги. Так виникла нова «історія», згідно з якою ім'я Меровінги походить від імені короля Франків Меровія. Хоча до короля Меровія ця назва не мала жодного стосунку. Тим паче, що Меровій – тринадцятий король Меровінгів. А логічніше, звісно, було б назвати династію іменем першого з правлячих королів, чи не так? 
Також ця назва не пов’язана зі ще однією безглуздою легендою – про «морське чудовисько», яке нібито народило династію Меровінгів. Мабуть, Мислячим Темним дуже хотілося, щоб люди не знали справжнього значення ІМЕНІ правлячої династії Франків. Тому подбали, щоб якнайшвидше перейменувати їх і перетворити на «слабких, нещасливих і жалюгідних» королів, знову оббрехавши справжню світову історію. А Меравінглі – яскрава, розумна й обдарована династія північних Русів, що добровільно покинули свою велику батьківщину і змішали власну кров з вищими династіями тодішньої Європи, щоб народився новий могутній Рід магів і воїнів, який зміг би мудро правити країнами і народами, які населяли тоді напівдику Європу. Вони були чудовими магами і воїнами, могли лікувати хворих і вчити гідних. Всі без винятку Меравінглі мали дуже довге волосся, якого за жодних обставин не погоджувалися стригти, оскільки черпали через нього Живу Силу. На жаль, про це знали й Мислячі Темні. Саме тому найстрашнішим покаранням був насильний «постриг» останньої Меравінгльської королівської сім'ї. Після зради королівського скарбника-єврея, що брехнею і хитрістю нацькував у цій сім'ї брата на брата, сина на батька, а потім уже без проблем скористався людською гордістю і честю... Так уперше в королівській сім'ї меравінглів похитнулася колишня твердиня. І в незламній вірі в єдність Роду з’явилася перша глибока тріщина... Наближався сумний фінал багатовікової війни Меравінглів з протиборчим родом... Останнього справжнього короля цієї чудової династії — Дагобера II, знову ж таки, по-зрадницьки вбили — загинув на полюванні від руки підкупленого вбивці, що вдарив його в спину отруєним списом. Тоді й перестала існувати (точніше — її винищили) найобдарованіша династія в Європі, що несла світло і силу неосвіченому європейському народу. 
От бачиш, Ізидоро, боягузи і зрадники в усі часи не насмілювалися боротися відкрито, знаючи напевно, що виграти чесно в них ніколи не було й не буде жодних, навіть найменших, шансів. Зате брехнею і ницістю перемагали навіть найсильніших, використовуючи їх честь і совість собі на користь... зовсім не переймаючись своєю душею, що «гинула в брехні». 
Знищивши «просвітлених, що заважали», Мислячі Темні потім придумували зручну для себе «історію». А люди, для кого таку «історію» створювали, відразу легко її приймали, навіть не спробувавши замислитися... І це – наша Земля, Ізидоро. І мені направду сумно й боляче, що не вдається змусити її «прокинутися»...
Моє серце раптом гірко і болісно защеміло... Отже, у всі часи були світлі і сильні люди, що мужньо, але безнадійно боролися за щастя і майбутнє людства! І всі вони, здебільшого, гинули... У чому ж причина такої жорстокої несправедливості?.. Чому ці смерті повторювалися? 
— Скажи, Сівере, чому завжди гинуть найчистіші і найсильніші?.. Знаю, що вже запитувала тебе про це... Але я досі не можу зрозуміти, невже люди й справді не бачать, яким прекрасним і радісним було б життя, якби вони послухали хоча б одного з тих, хто так відчайдушно за них бився?! Невже ти справді маєш рацію, і Земля настільки сліпа, що за неї наразі рано страждати?!.. Рано наразі боротися?..
Сумно похитавши головою, Сівер лагідно усміхнувся. 
— Ти сама знаєш відповідь на це запитання, Ізидоро... Адже ти не здасися, навіть якщо тебе й лякає така жорстока правда? Ти — Воїн, і такою будеш. Інакше – зрадила б себе й назавжди втратила б сенс життя. Ми є тим, чим ми Є. І, попри намагання змінитися, наш стержень (або наша основа) все одно буде таким, якою по-справжньому є наша СУТЬ. Адже якщо людина поки що «сліпа» — все ж є надія, що колись вона прозріє, чи не так? Або, хоча її мозок ще спить — вона усе ж може колись прокинутися. Але якщо людина «гнила» у своїй суті — то, якою б хорошою не прагнула бути, її гнила душа все одно якогось чудового дня виповзає назовні... і вбиває будь-яку спробу виглядати кращою. А якщо Людина істинно чесна й смілива — її не зламає ні страх болю, ні найлютіші погрози, оскільки її душа, її СУТЬ завжди буде такою самою сміливою і чистою, попри численні безжалісні й жорстокі страждання. Але її біда і слабкість у тому, що, оскільки Людина ця істинно Чиста, то не може побачити зраду й підлоту до їх оприявнення, а тільки тоді, коли вже надто пізно щось вдіяти... Вона не може цього передбачити, бо таких ницих почуттів у неї нема зовсім. Тому, Ізидоро, на Землі завжди гинутимуть найсвітліші і найсміливіші люди. І так триватиме доти, доки КОЖНА земна людина не прозріє і не зрозуміє, що життя їй не дали задарма, що за прекрасне треба боротися і що Земля не стане кращою, доки кожен не поповнить її своїм добром і не прикрасить своєю працею, навіть найменшою. Але, як я вже казав тобі, Ізидоро, цього доведеться чекати ще дуже довго, бо наразі людина думає лише про своє особисте благополуччя, навіть не замислюючись, навіщо прийшла на Землю, навіщо народжена... Бо кожне ЖИТТЯ, хоч і незначне на перший погляд, має на Землі якусь мету. Здебільшого — зробити кращим і радіснішим, могутнішим і мудрішим наш спільний ДІМ. 
— Думаєш, звичайну людину колись зацікавить загальне благо? Адже в багатьох нема жодного уявлення про це. Як їх навчити, Сівере?..
— Цього не можна навчити, Ізидоро. У людей має з'явитися потреба Світла, потреба Добра. Вони мають самі бажати зміни. Бо те, що дають насильно, людина інстинктивно прагне якнайшвидше відкинути, навіть не намагаючись хоч щось зрозуміти. Але ми відволіклися, Ізидоро. Хочеш, щоб я розповів далі історію Радомира і Магдалини? 
Я ствердно кивнула, в душі дуже шкодуючи, що не можу ось так просто і спокійно вести з ним бесіду, не хвилюючись про відпущені мені долею останні хвилини мого покаліченого життя й не думаючи з жахом про навислу над Ганною біду...
— У біблії дуже багато написано про Іоана Хрестителя. Чи він справді був з Радомиром і лицарями Храму? Його образ такий дивовижно добрий, що іноді змушував сумніватися, чи Іоан – справжня фігура? Ти можеш відповісти, Сівере?

Сівер тепло усміхнувся, мабуть, згадуючи щось дуже приємне й дороге для себе...
— Іоан був мудрим і добрим, як велике тепле сонце... Він був батьком для всіх, хто йшов з ним, їх учителем і другом... Його цінували, слухали й любили. Але він не був тим молодим і дивовижно красивим хлопцем, яким його зазвичай малювали художники. Іоан тоді був уже літнім волхвом, але ще дуже сильним і незламним. 
Сивий і високий, радше був схожим на могутнього казкового воїна, ніж на дивовижного красивого й ніжного хлопця. Носив дуже довге волосся, як, утім, і всі, що були з Радомиром. Це був Радан – справді надзвичайно красивий. Як і Радомир, змалку жив у Метеорі, поруч зі своєю матір'ю, Відункою Марією. Пригадай, Ізидоро, як багато картин, на яких Марія з двома немовлятами майже того самого віку. Їх чомусь малювали всі знамениті художники, можливо, навіть не розуміючи, КОГО насправді змальовував їхній пензель... І найцікавіше те, що саме на Радана Марія дивиться на всіх цих картинах. Мабуть, Радан ще тоді, немовлям, був таким самим веселим і притягальним, як упродовж свого короткого життя...


І ще... якби й малювали художники саме Іоана на цих картинах, то як тоді той самий Іоан зумів би так жахливо постаріти до часу своєї страти, здійсненої на бажання вередунки Саломе?.. Адже, за Біблією, це сталося ще до розп'яття Христа, значить, Іоану мало бути тоді аж ніяк не більше тридцяти чотирьох років! То як же по-дівочому красивий, золотокудрий хлопець перетворився на старого й зовсім несимпатичного єврея?!. 
— Тобто Волхв Іоан не загинув, Сівере? — втішено запитала я. — Або загинув інакше?..
— На жаль, справжньому Іоану таки відрубали голову, Ізидоро, але це не сталося зі злої волі вередливої розпещеної жінки. Причина його загибелі – зрада юдейського «друга», якому він довіряв і в чиєму домі декілька років жив...
— Але чому він не відчув? Чому не побачив, що це за «друг»?! — обурилася я.
— Напевно, неможливо підозрювати кожну людину, Ізидоро... Думаю, їм і так було досить складно комусь довіритися, адже доводилося якось пристосовуватися і жити в тій чужій, незнайомій країні. Не забувай про це. Тому з-поміж великого зла вони, мабуть, прагнули вибрати менше. Але передбачити всього неможливо, адже ти сама добре це знаєш, Ізидоро...
Помер волхв Іоан уже після розп'яття Радомира. Його отруїв юдей, у домі якого Іоан тоді жив разом з сім'єю загиблого Ісуса. В один з вечорів, коли весь дім уже спочивав, господар, розмовляючи з Іоаном, дав йому його улюблений чай, домішавши сильну трав'яну отруту... Наступного ранку ніхто навіть не зміг зрозуміти, що сталося. За словами господаря, Іоан просто миттєво заснув і вже ніколи не прокинувся... Тіло знайшли вранці на його скривавленому ложі з... відрубаною головою... За словами господаря, юдеї дуже боялися Іоана, оскільки вважали його неперевершеним магом. І щоб бути впевненими, що він уже ніколи не воскресне, обезголовили його. Голову Іоана потім у них викупили (!!!) і забрали з собою лицарі Храму, зумівши зберегти її і привезти в Долину Магів, щоб таким чином віддати Іоану хоча б таку малу, але гідну й заслужену шану, не дозволивши юдеям глумитися з нього, виконуючи якісь свої магічні ритуали. Відтоді голова Іоана завжди була з ними, де б вони не перебували. І за ту саму голову через дві сотні років лицарів Храму звинуватили в злочинному поклонінні Дияволові... Адже ти пам'ятаєш останню «справу Тамплієрів» (Лицарів Храму), чи не так, Ізидоро? Саме тоді їх звинуватили в поклонінні «голові, що говорить», яка дратувала  церковне духовенство. 
— Пробач, Сівере, але чому Лицарі Храму не привезли голову Іоана сюди, в Метеору? Адже, наскільки я розумію, ви всі дуже любили його! І звідки тобі відомі всі ці подробиці? Адже тебе не було разом з ними. Хто розповів тобі про це?
— Розповіла нам цю сумну історію Відунка Марія, мати Радана і Радомира... 
— А хіба Марія повернулася до вас після страти Ісуса?!.. Адже, наскільки мені відомо, вона була зі своїм сином під час розп'яття. Коли ж Марія повернулася до вас? Чи, можливо, що вона досі жива?.. — затамувавши подих, запитала я. 
Я так хотіла побачити хоча б когось із тих гідних, мужніх людей!.. Так хотіла «зарядитися» їхньою витримкою і силою для останньої боротьби, яка на мене чекала!.. 
— Ні, Ізидоро. На жаль, Марія померла століття тому. Вона не захотіла жити довго, хоча могла. Думаю, її біль був надто глибоким... Вирушивши до своїх синів у незнайому, далеку країну (ще за багато років до їх смерті), але так і не зумівши вберегти жодного з них, Марія не повернулася в Метеору, пішовши разом з Магдалиною. Як ми тоді думали, назавжди...
Втомившись від гіркоти і втрат, уже після загибелі милої серцю онучки і Магдалини, Марія вирішила покинути своє жорстоке і немилосердне життя... Але перш ніж «піти» назавжди, усе ж прийшла в Метеору, щоб попрощатися. Щоб повідати нам справжню історію загибелі тих, кого ми всі дуже любили... А ще вона повернулася, щоб востаннє побачити Білого Волхва... Свого чоловіка і вірного друга, якого так і не змогла ніколи забути. У своєму серці вона простила його. Але, на його превеликий жаль, не змогла принести йому прощення Магдалини.... 
Отже, як бачиш, Ізидоро, велика християнська байка про «всепрощення» – просто дитяча брехня для наївних віруючих, аби дозволити їм чинити будь-яке Зло і знати: хоч що вони не зробили – їм, зрештою, пробачать. Але прощати можна лише те, що справді гідне прощення. Людина має розуміти, що за будь-яке вчинене Зло доведеться відповідати... І не перед якимсь таємничим Богом, а перед собою, змушуючи себе ж жорстоко страждати. 
Магдалина не простила Владику, хоча глибоко поважала і щиро любила його. Також не зуміла простити і всіх нас за страшну смерть Радомира. Адже саме ВОНА краще за інших розуміла: ми могли допомогти йому, могли врятувати від жорстокої смерті... Але не захотіли. 
Вважаючи провину Білого Волхва дуже жорстокою, вона залишила його жити з цією провиною, ні на мить не забуваючи її... Вона не захотіла подарувати йому легкого прощення. 
Відтоді ми її вже ніколи не побачили. І ніколи не побачили їхніх малят. Через одного з лицарів свого Храму — нашого волхва — Магдалина передала відповідь Владиці на його прохання повернутися до нас: 
«Сонце не сходить того самого дня двічі... Радість вашого світу (Радомир) вже ніколи не повернеться до вас, не повернуся і я... Я знайшла свою ВІРУ і свою ПРАВДУ, вони ЖИВІ, ваша — МЕРТВА... Оплакуйте своїх синів — вони вас любили. А я ніколи не пробачу вам їхньої смерті, доки жива. І хай провина ваша залишається з вами. Можливо, колись вона принесе вам Світло і Прощення... Але не від мене». 
Голову Волхва Іоана не привезли в Метеору з тієї самої причини — ніхто з лицарів Храму не захотів повертатися до нас... Ми втратили їх, як не раз втрачали багатьох інших, хто не хотів зрозуміти і прийняти наші жертви... Хто так само, як ти — пішов, засуджуючи нас. 
У мене голова йшла обертом!.. Як спраглий, що вгамовує свій вічний голод знання, я жадібно вбирала потік дивовижної інформації, яку щедро дарував Сівер... І мені хотілося значно більше!.. Хотілося знати все. Це було як ковток свіжої води у випаленій болем і бідами пустелі! І я ніяк не могла вдосталь напитися... 
— У мене тисячі запитань! Але нема часу... Що ж робити, Сівере?..
— Запитуй, Ізидоро!.. Запитуй, я намагатимуся тобі відповісти...
— Скажи, Сівере, чому мені здається, що в цій історії ніби з'єдналися дві історії життя, сплетені схожими подіями, і подають їх як життя однієї особи? Чи я помиляюся? 
— Ти цілком маєш рацію, Ізидоро. Як я вже казав тобі, «сильні цього світу», хто створював фальшиву історію людства, на реальне життя Христа «наділи» чуже життя юдейського пророка Джошуа (Joshua), що жив півтори тисячі років тому (з часу розповіді Сівера). І не лише його самого, а й його сім'ї, рідних і близьких, друзів і послідовників. Адже саме в дружини пророка Джошуа — юдейки Марії — були сестра Марта і брат Лазар, сестра його матері Марія Якобе, та інші, яких ніколи не було поряд з Радомиром і Магдалиною. Так само, як не було поряд з ними і чужих «апостолів» — Павла, Матвія, Петра, Луки й інших... Саме сім'я пророка Джошуа переселилася півтори тисячі років тому до Провансу (який у ті часи називали Гаулом (Transalpine Gaul), у грецьке місто Массалію (теперішній Марсель). Массалія тоді була «воротами» між Європою і Азією, і для всіх «гнаних» це було найлегшим способом уникнути переслідувань і бід. Справжня Магдалина переселилася в Лангедок через тисячу років після народження юдейки Марії, і вона йшла саме Додому, а не втікала від юдеїв до інших юдеїв, як юдейка Марія, що ніколи не була тією світлою і чистою Зіркою, якою була справжня Магдалина. Юдейка Марія була доброю, але недалекою жінкою, яку дуже рано видали заміж. І її ніколи не звали Магдалиною... Це ім'я «повісили» на неї, бажаючи з'єднати в одне цих двох несумісних жінок. І щоб довести цю безглузду легенду, вигадали фальшиву історію про місто Магдалу, якого за життя юдейки Марії в Галілеї ще не існувало...
Цю обурливу «історію» про двох Ісусів зумисне перемішали й переплутали так, щоб простій людині було дуже складно відшукати істину. І лише ті, хто справді умів мислити, бачили, що християнство — найжорстокіша і найкровожерливіша з усіх релігій – поширювало цілковиту брехню. Але, як я вже казав тобі, люди здебільшого не люблять ДУМАТИ самостійно. Тому приймали і приймають на віру все, чого вчить римська церква. Це зручно, і так було завжди. Люди не готові приймати справжнє ВЧЕННЯ Радомира і Магдалини, яке вимагало праці й самостійного мислення. Натомість їм завжди подобалося і вони схвалювали все найпростіше: коли їм казали, у що треба вірити, що можна приймати, а що потрібно заперечувати. 
На хвилину мені стало дуже страшно — слова Сівера дуже нагадували висловлювання Карафи!.. Але моя «бунтівна» душа ніяк не хотіла погодитися, що кровожерливий убивця — Папа — хоч у чомусь міг мати цілковиту рацію...
— Мислячі Темні потребували такої рабської «віри» – щоб зміцнити своє панування в нашому нестійкому світі, що тільки зароджувався... аби ніколи вже не дозволити йому народитися... — спокійно вів далі Сівер. — Саме для того, щоб успішніше поневолити нашу Землю, Мислячі Темні знайшли малий, але дуже гнучкий і марнославний, тільки їм зрозумілий єврейський народ. Через свою «гнучкість» і рухливість цей народ легко підпадав під чужий вплив і став небезпечним знаряддям у руках Мислячих Темних, які знайшли цього пророка Джошуа, що жив там колись, і хитро «переплели» історію його життя з історією життя Радомира, знищивши справжні життєписи і підклавши фальшиві, щоб наївний людський розум повірив у таку «історію». 
Але і той юдейський Джошуа теж не мав нічого спільного з релігією, яку називають Християнством... Її створили за наказом імператора Костянтина, який потребував нової релігії, аби кинути народові, що виходив з-під контролю, нову «кістку». І народ, навіть не застановившись, задоволено її проковтнув... Така наразі наша Земля, Ізидоро. І змінити її наразі не вдасться. На жаль, дуже нескоро люди захочуть ДУМАТИ... 
— Нехай вони ще не готові, Сівере... Але ти ж бачиш, люди дуже легко розкриваються назустріч «новому»! Хіба це не означає, що людство (по-своєму) ШУКАЄ шлях до справжнього, що люди прагнуть до ІСТИНИ, просто її нікому їм показати?..
— Можна тисячу разів показувати найціннішу на світі Книгу Знань, але це нічого не дасть, якщо людина не вміє читати. Чи не так, Ізидоро?.. 
— Але своїх учнів ви ж ВЧИТЕ!.. — з тугою вигукнула я. — Адже перш ніж потрапили до вас, вони теж усього відразу не знали! Тож учіть людство!!! Воно варте того, щоб не зникнути!..
— Так, Ізидоро, ми вчимо наших учнів. Але обдаровані, які потрапляють до нас, знають головне — вони вміють МИСЛИТИ... А решта наразі лише «ведені». І в нас немає на них ні часу, ні бажання, доки не настане їхній час і вони будуть гідними, щоб хтось із нас їх учив.
Сівер був цілком упевнений, що має рацію, і я знала, що жодними аргументами не зможу переконати його. Тому вирішила не наполягати...
— Скажи, Сівере, що з життя Ісуса справжнє? Чи можеш розповісти, як він жив? І як трапилося, що з такою потужною і вірною опорою він усе ж програв?.. Що сталося з його дітьми і Магдалиною? Чи довго після його смерті їй вдалося прожити? 
Він усміхнувся своєю чудовою усмішкою... 
— Ти нагадала мені зараз юну Магдалину... Найдопитливіша з усіх, вона безконечно ставила запитання, на які навіть наші волхви не завжди знаходили відповіді!..
Сівер знову «пішов» у свою сумну пам'ять, знову зустрічаючись там з тими, за ким він досі глибоко і щиро сумував. 
 — Вона й справді була дивовижною жінкою, Ізидоро! Ніколи не здавалася і не жаліла себе, цілком як ти... Готова будь-якої миті віддати себе за тих, кого любила. За тих, кого вважала більш гідними за себе. Та й просто — за ЖИТТЯ... Доля не пощадила її, зваливши на тендітні Магдалинині плечі тягар незворотних втрат, але вона до останньої своєї хвилини завзято боролася за своїх друзів, дітей і за всіх, хто жив на землі й  після загибелі Радомира... Люди називали її Апостолом усіх Апостолів. І вона істинно була ним... Але не в тому значенні, в якому подає Марію у своїх «священних писаннях» чужа їй за своєю суттю єврейська мова. Магдалина була сильною Відункою... Золотою Марією, як її називали люди, що хоча б раз зустріли її. Вона випромінювала чисте світло Любові і Знання і, наскрізь ним просякнута, віддавала все до останку й не шкодувала себе. Її друзі дуже любили Марію і не вагаючись готові були віддати за неї життя!.. За неї і за те вчення, яке вона продовжувала поширювати після смерті свого любого чоловіка, Ісуса Радомира. 
— Пробач, що я так мало знаю, Сівере, але чому ти постійно називаєш Христа Радомиром?.. 
— Це дуже просто, Ізидоро: Радомиром його нарекли колись батько і мати, і це його справжнє, Родове ім'я, яке розкривало його істинну суть. Це ім'я мало подвійне значення — Радість світу (Радо — мир) і Той, що несе світові Світло Знання, Світло Ра (Ра — до — мир). А Ісусом Христом його назвали вже Мислячі Темні, коли повністю змінили історію його життя. І, як бачиш, воно дуже міцно «прижилося» до нього на віки. 
У юдеїв завжди було багато Ісусів. Це найбільш звичне з усіх і вельми поширене єврейське ім'я. Хоч і потішно, та прийшло воно до них із Греції... Ну а Христос (Хristos) — загалом не ім'я, по-грецьки це означає — месія або просвітлений... Постає запитання: якщо в біблії сказано, що Христос — християнин, то як пояснити язичницькі грецькі імена, які дали йому Мислячі Темні?.. Правда, цікаво? І це найменша серед тих численних помилок, Ізидоро, яких не хоче (або не може!..) побачити людина. 
— Але як вона може побачити їх, якщо сліпо вірить у те, що їй подають?.. Ми маємо показати це людям! Вони повинні все це знати, Сівере! — знову не витримала я. 
— Ми людям нічого не зобов’язані, Ізидоро... — різко відповів Сівер. — Вони сповна задоволені тим, у що вірять. І не бажають нічого змінювати. Хочеш, аби я розповідав далі?
Він знову наглухо відгородився від мене стіною «залізної» впевненості у своїй правоті, і я не мала іншої ради, ніж кивнути у відповідь, не приховуючи сліз розчарування... Безглуздо навіть намагатися щось доводити — він жив у своєму «правильному» світі, не відволікаючись на дрібні «земні негаразди»...
 — Після жорстокої смерті Радомира Магдалина вирішила повернутися туди, де її справжній Дім, де колись давно вона народилася на світ. Напевно, усім притаманна тяга до наших «коренів», особливо коли з тієї чи іншої причини нам погано... От і вона, прибита глибоким горем, поранена і самотня, вирішила нарешті повернутися ДОДОМУ... Це місце – у загадковій Окситанії (сьогоднішня Франція, Лангедок), його назва – Долина Магів (а також — Долина Богів), воно славилося суворою, містичною величавістю і красою. Усі, хто побували там хоча б раз, полюбили Долину Магів на все життя...
— Пробач, Сівере, що перериваю, але ім'я Магдалини... чи не від Долини Магів воно пішло?.. — вигукнула я, не в змозі стриматися від відкриття, що вразило мене.
— Ти цілком маєш рацію, Ізидоро, — усміхнувся Сівер. — От бачиш — ти мислиш!.. Справжня Магдалина народилася приблизно п'ятсот років тому в Окситанській Долині Магів, тому її називали Марією — Магом Долини (Маг-долини).
— Що ж це за долина — Долина Магів, Сівере?.. І чому я ніколи не чула про неї? Батько ніколи не згадував такої назви, і про це не розповідав жоден з моїх учителів? 
— О, це дуже древнє і дуже потужне за своєю силою місце, Ізидоро! Земля там дарувала колись надзвичайну силу... Її називали «Землею Сонця», або «Чистою землею». Створили її рукотворно, багато тисячоліть тому... Колись там жили двоє з тих, кого люди називали Богами. Вони берегли цю Чисту Землю від «чорних сил», оскільки там була Брама Між Світами, якої сьогодні вже нема. А колись, дуже давно, це було місце приходу людей з інших світів і звісток з інших світів. Один із семи «мостів» Землі... На жаль, його знищено через безглузду помилку Людини.
Потім, через багато століть, у цій долині почали народжуватися обдаровані діти. І для них, сильних, але необізнаних, ми створили там нову «метеору»... Назвали її Раведою (Ра-відати). Це була наче молодша сестра нашої Метеори, у якій теж навчали Знання, але значно простішого, ніж учили ми, оскільки Раведа була відкрита для всіх без винятку обдарованих. Там не давали Сокровенних Знань, а лише те, що могло допомогти їм жити зі своєю ношею, що могло навчити пізнати й контролювати свій дивовижний Дар. 
Поступово в Раведу почали сходитися дуже різні обдаровані з найдальших країв Землі, спраглі вчитися. І саме тому, що Раведа була відкритою для всіх, інколи туди приходили й «сірі» обдаровані, яких теж навчали Знання, сподіваючись, що одного разу до них обов'язково повернеться їх загублена Світла  Душа. 
Згодом цю Долину назвали Долиною Магів, ніби попереджуючи необізнаних про можливість натрапити там на несподівані і незвичайні чудеса... народжені думкою і серцем обдарованих... 
З Магдалиною і Відункою Марією прийшли туди шість лицарів Храму. За допомогою друзів, що там жили, оселилися в їхніх незвичних замках-фортецях, споруджених на живих «точках сили», що давали тим, хто у них жив, природну силу і захист.  
Магдалина на якийсь час усамітнилася зі своєю малолітньою донечкою в печерах, бажаючи віддалитися від будь-якої метушні; її зболена душа прагнула спокою...
— Покажи мені її, Сівере!.. — не витримавши, попросила я. — Покажи мені, будь ласка, Магдалину...
На свій превеликий подив, замість суворих кам'яних печер я побачила лагідне, блакитне море, на піщаному березі якого стояла жінка. Я відразу впізнала її — це була Марія Магдалина... Єдине кохання Радомира, його дружина, мати його чудових дітей... і його вдова.
Вона стояла пряма і горда, незламна і сильна... І лише на її чистому тонкому обличчі проглядав пекучий прихований біль... Вона була ще дуже схожою на ту чудову, світлу дівчинку, яку колись показав мені Сівер... але тепер її веселе, миле обличчя затьмарювала справжня «доросла» туга...
Магдалинина тепла і ніжна жіночна краса захоплювала і молодих, і старих, змушуючи поважати її, залишатися з нею, служити їй і любити її, як можна любити тільки мрію, що раптом втілилася в людину....
Вона дуже спокійно і зосереджено вдивлялася кудись у далечінь, ніби чогось чекала. А поряд з нею, чіпко обійнявши її коліна, горнулася крихітна дівчинка — ще одна маленька Магдалина!.. Фантастично схожа на свою матір — таке саме довге золоте волосся... такі самі променисті блакитні очі... і такі самі забавні, веселі ямочки на ніжних усміхнених щоках. Дівчинка була надзвичайно доброю і веселою. Але мама здавалася такою сумною, що маля не наважувалося її непокоїти, а тихо стояло, тісно притиснувшись, ніби чекало, коли вже мине ця дивна, незрозуміла мамина журба...
Лагідний вітерець ліниво вигравав у золотих пасмах довгого Магдалининого волосся, часом пробігаючи по її ніжних щоках, обережно торкаючись їх теплим морським подихом... 
Вона завмерла, ніби статуя, і лише в її сумних очах було напружене чекання... 
Раптом дуже далеко на горизонті з’явилася біла точка, що повільно перетворювалася на далекі вітрила. Магдалина відразу ожила, міцно притиснула до себе донечку і якомога веселіше сказала:
— Ну от ми й дочекалися, моє золотко! Адже ти хотіла побачити, звідки мама прийшла в цю країну? Хотіла?.. От і попливемо з тобою далеко-далеко, доки не доберемося до найдальшого берега, де наш ДІМ... Ти полюбиш його так само сильно, як любила я. Обіцяю.
Нахилившись, Магдалина обійняла свою крихітну донечку, ніби бажаючи захистити її від тих бід, які виділа в майбутньому її витончена, лагідна душа.
— Мамусю, скажи, тато теж попливе з нами? Ми ж не можемо його тут залишити? Правда? — і раптом похопившись, здивовано запитала: — А чому його так довго немає?.. Вже майже два місяці ми його не бачили... Мамо, де тато?
Очі Магдалини стали суворими і відчуженими... І я відразу зрозуміла — її мала донька ще не знала, що тато вже ніколи нікуди з ними не попливе, бо саме два місяці тому його коротке життя завершилося на хресті... А нещасна Магдалина, мабуть, ніяк не наважувалася сказати цьому маленькому, чистому маляті про таку страшну, нелюдяну біду. Та і як могла сказати про це їй, крихітній і беззахисній? Як пояснити, що були люди, які ненавиділи її доброго, світлого тата?.. Що вони жадали його смерті. І що ніхто з лицарів Храму — його друзів — не зміг його врятувати... 
І вона відповідала так само лагідно й упевнено, прагнучи заспокоїти своє стривожене дитя.
— Тато не попливе з нами, ангеле мій. І твій улюблений братик, Світлодар – теж.... У них є обов’язок, який вони мають виконати. Ти ж пам'ятаєш, я розповідала тобі, що таке обов’язок? Пам'ятаєш?.. Ми попливемо разом з друзями — ти і я... Я знаю, ти їх любиш. Тобі з ними буде добре, моя люба. І я завжди буду з тобою. Обіцяю.
Дівчинка заспокоїлася, і вже веселіше запитала:
— Мамо, скажи, а у твоїй країні багато маленьких дівчаток? У мене там буде подруга? А то я все з дорослими і з дорослими... А з ними нецікаво. І бавитися вони не вміють.
— Люба, а як же твій дядько Радан? — усміхнувшись, запитала Магдалина. — Адже Тобі з ним завжди цікаво. І казки він тобі розповідає захопливі, правда? 
Мала подумала трошки, а потім дуже серйозно заявила:
— Ну, може, не так уже з ними й погано, з дорослими. Але я все одно сумую за друзями... Адже я маленька, чи не так? От і друзі в мене мають бути маленькими. А дорослі – лише інколи.
Магдалина здивовано на неї поглянула і, несподівано схопивши доньку на руки, дзвінко розцілувала в обидві щоки.
— Ти маєш рацію, золотко! Дорослі мають гратися з тобою тільки іноді. Я обіцяю — ми знайдемо там для тебе найкращу подругу! Тобі треба лише трохи зачекати. Ти ж умієш? Ти в нас найтерплячіша дівчинка на світі,  правда?... 
Цей простий, теплий діалог двох самотніх люблячих істот запав мені в саму душу!.. І так хотілося вірити, що в них усе буде добре! Що зла доля омине їх і що життя їхнє буде світлим і добрим!.. Але я знала, що, на жаль, у них, як і в мене, так не буде... 
За що ми платили таку ціну?!.. Чому наші долі такі безжалісні й жорстокі?
Я ще не встигла обернутися до Сівера, щоб задати наступне запитання, а вже з'явилося нове видіння, від якого мені просто перехопило подих...
У прохолодній тіні величезного старого платана, на смішних низьких лавках сиділи четверо осіб. Двоє з них – ще зовсім молоді й дуже схожі один на одного. Третій – сивоволосий старець, високий і сильний, як захисна скеля. На колінах тримав хлопчика, якому було від сили 8–9 років.
Звісно, Сіверу не потрібно було пояснювати мені, хто це... 
Радомира я впізнала одразу, бо в нього збереглося чимало рис від того дивовижного світлого хлопця, якого я бачила під час перших відвідин Метеори. Тільки тепер він змужнів, подорослішав і став суворішим. Його сині, пронизливі очі дивилися на світ уважно і жорстко, ніби кажучи: 
«Якщо не віриш мені — послухай ще раз, ну а якщо й тоді не повіриш — іди. Життя надто цінне, аби віддавати його тим, хто не вартий».
Він уже не був тим «велелюбним» наївним хлопчиком, якому здавалося, що він спроможний змінити будь-яку людину... що в силі змінити весь світ... Тепер Радомир був Воїном. Це підтверджував весь його вигляд — внутрішня зосередженість, аскетично тонке, але дуже сильне тіло, уперта складка в куточках яскравих стиснутих губ, пронизливий погляд його синіх очей, що спалахували сталевим відтінком... А також неймовірна сила, що нуртувала в ньому і змушувала друзів поважати його (а ворогів – зважати на нього!), відверто переконувала, що він – справжній Воїн і в жодному разі не безпорадний і м'якосердий Бог, яким так наполегливо намагалася його подати християнська церква, яку він ненавидів. Крім того... У нього була дивовижна усмішка, яка, мабуть, тепер дедалі рідше з'являлася на втомленому, виснаженому важкими думами обличчі. Але коли він усміхався — довколишній світ добрішав, зігрітий його чудовим, безмежним теплом. Це тепло наповнювало щастям усі самотні, обділені душі!.. І саме в ньому виявлялася справжня суть Радомира! У ньому розкривалася його істинна, любляча Душа. 
Радан (а це, безперечно, був він) виглядав трохи молодшим і веселішим (хоча на рік старший від Радомира). Дивився на світ радісно і безстрашно, ніби жодна біда просто не могла, не мала права його торкнутися. Ніби всяке горе мало його оминути... Він, поза сумнівом, завжди був душею будь-яких зборів, освітлюючи їх своєю радісною, світлою присутністю. Хлопець ніби іскрився якимсь радісним внутрішнім світлом, яке обеззброювало молодих і старих, змушуючи беззастережно його любити й оберігати, як коштовний скарб, що приходить потішити Землю раз на тисячу років. Він був усмішливим і яскравим, як літнє сонечко, з обличчям, обвитим м'якими золотими кучерями, на нього хотілося дивитися, милуватися ним, забуваючи про жорстокість і злобу навколишнього світу....
Третій «учасник» маленьких зборів дуже відрізнявся від обох братів... Насамперед, був значно старшим і мудрішим. Здавалося, носив на своїх плечах весь важезний тягар Землі, якось примудряючись з цим жити й не ламатися і водночас берегти у своїй широкій душі добро і любов до людей, що оточували його. Поряд з ним дорослі здавалися нетямущими дітьми, що прийшли до мудрого Батька для поради....
Він був дуже високим і сильним, як велика незламна фортеця, перевірена роками важких воєн і бід.... Погляд його уважних сірих очей був колючим, але дуже добрим, а самі очі вражали кольором — неймовірно світлі і яскраві, які бувають лише в ранній юності, доки їх не затьмарюють чорні хмари гіркоти і сліз. Цією могутньою, теплою людиною був, звісно, Волхв Іоан...
А хлопчик, спокійно розмістившись на могутніх колінах старця, про щось дуже зосереджено розмірковував, не зважаючи на довколишніх. Попри свій дуже юний вік, здавався дуже розумним і спокійним, наповненим внутрішньою силою і світлом. Його личко було зосередженим і серйозним, ніби малий вирішував для себе якесь дуже важливе і складне завдання. Як і його батько, був світловолосим і блакитнооким. Тільки риси обличчя були напрочуд м'якими і ніжними, більше схожими на матір — Світлу Марію Магдалину.
Обіднє повітря навколо було сухим і спекотним, як розжарена піч. Стомлені спекою мухи зліталися до дерева і, ліниво повзаючи по його неосяжному стволу, надокучливо дзижчали, непокоячи чотирьох співбесідників, що відпочивали в широкій тіні старого платана. Під гостинно розкинутими гілками тішила око зелень і віяло приємною прохолодою – просто з-під коріння могутнього дерева жваво дзюрчав грайливий тоненький струмочок. Підстрибуючи на кожному камінчику й купині, він весело розбризкував блискучі прозорі краплі й біг собі далі, приємно освіжаючи довколишній простір. Поруч з ним дихалося легко і чисто. Захищені від обідньої спеки, люди відпочивали, з насолодою вбираючи прохолодну, дорогоцінну вологу... Пахло землею і травами. Світ здавався спокійним, добрим і безпечним.
— Я не розумію їх, Учителю... — замислено промовив Радомир. — Удень вони м'які, ввечері — лагідні, вночі — хижі й підступні... Вони мінливі й непередбачувані. Як мені зрозуміти їх, підкажи! Я не можу врятувати народ, не зрозумівши його... Що ж мені робити, Вчителю? 
Іоан дивився на нього дуже лагідно – так дивиться батько на улюбленого сина, і нарешті промовив глибоким, низьким голосом:
— Ти знаєш їхню мову — спробуй розкрити її, якщо зможеш. Бо мова — дзеркало душі. Колись наші Боги прокляли цей народ, оскільки він прийшов сюди на погибель Землі... Ми намагалися допомогти йому, посилаючи сюди тебе. І твій Обов’язок — зробити все, щоб змінити їхню суть, інакше вони знищать тебе... А потім і всіх решту живих. І не тому, що вони сильні, а тому що брехливі і хитрі, і знищують нас, як чума. 
— Вони далекі від мене, Вчителю... Навіть ті, що є друзями. Я не можу відчути їх, не можу відкрити їхні холодні душі.
 — А навіщо ж тоді вони потрібні нам, тату? — раптом долучився до розмови дорослих малий «учасник» зборів.
— Ми прийшли до них, щоб врятувати їх, Світлодаре... Аби витягнути занозу з їхнього хворого серця.
— Але ти сам кажеш, що вони не хочуть. Хіба можна лікувати хворого, якщо він відмовляється? 
— Вустами немовляти глаголить Істина, Радомире! — вигукнув Радан, що досі тільки слухав. — Подумай, адже якщо вони самі цього не хочуть, чи можеш ти насильно змусити людей змінитися?.. І вже тим більше — цілий народ! Вони чужі нам у своїй вірі, у понятті Честі... якої, по-моєму, у них навіть нема. Йди, мій брате! Вони знищать тебе. Вони не варті й дня твого Життя! Подумай про дітей... про Магдалину! Подумай про тих, хто любить тебе!..
Радомир тільки сумно похитав головою, лагідно скуйовдивши золотоволосу голову свого старшого брата. 
— Я не можу піти, Радане, не маю такого права... Навіть якщо мені не вдасться допомогти їм — я не можу піти. Це буде схоже на втечу. Я не можу зрадити Батька, не можу зрадити себе...
— Людей неможливо змусити змінитися, якщо вони самі цього не хочуть. Це буде лише брехнею. Їм не потрібна твоя допомога, Радомире. Вони не приймуть твого вчення. Подумай, брате... 
Іоан сумно спостерігав за суперечкою своїх улюблених учнів, знаючи, що вони обоє мають рацію і що жоден з них не відступиться й захищатиме свою правду... Молоді і сильні, вони хотіли жити, любити, спостерігати, як виростають їхні діти, боротися за своє щастя, за спокій і безпеку інших гідних людей. Але доля розпорядилася інакше. Вони обоє йшли на страждання і, можливо, навіть на загибель, за тих самих інших, але в цьому разі — негідних людей, які ненавиділи їх і їхнє Вчення і безсовісно зрадили їх. Це скидалося на фарс, на абсурдне сновидіння... Й Іоан ніяк не погоджувався пробачити їх батька, мудрого Білого Волхва, що так легко віддав своїх чудових, казково обдарованих дітей на потіху глумливим юдеям, нібито для порятунку їх брехливих, жорстоких душ.
— Старію... Надто швидко старію... — відволікшись, уголос промовив Іоан.
Усі троє здивовано в нього втупилися й відразу дружно розреготалися... Кого неможливо було уявити «старим», то це Іоана, чиїй силі й моці могли б позаздрити навіть вони, молоді.
Видіння зникло. А мені так хотілося його втримати!.. На душі тепер було порожньо і самотньо. Я не хотіла розставатися з цими мужніми людьми, не хотіла повертатися в реальність...
— Покажи мені ще, Сівере!!! — жадібно благала я. — Вони допоможуть мені вистояти. Покажи мені ще Магдалину...
— Що ти хочеш побачити, Ізидоро?
Сівер був терплячий і м'який, як старший брат, що проводжав свою улюблену сестру. От тільки він проводжав мене назавжди...
— Скажи, Сівере, чому ніде не зафіксовано, що в Магдалини було двоє дітей? Адже мали зберегтися хоча б якісь відомості?
— Звісно, про це згадували, Ізидоро! І не тільки згадували... Найкращі художники колись змальовували Магдалину, що гордо чекає спадкоємця. Тільки мало що з цього збереглося, на жаль. Церква не могла допустити такого «скандалу», оскільки це ніяк не вписувалося в «історію», яку вона створювала... Але дещо все ж дійшло до нас, мабуть, через недогляд чи неуважність тих, хто при владі, Мислячих Темних... 
— Як вони могли таке допустити? Я завжди думала, що Мислячі Темні – досить розумні й обережні. Адже це могло допомогти людям побачити брехню, що її подають їм «святі» отці церкви. Хіба не так? 
— Чи замислився хтось, Ізидоро?.. — Я сумно похитала головою. — От 

бачиш... Люди не завдають їм надто значних клопотів...
— Чи можеш показати, як вона вчила, Сівере?.. 
Я, як дитя, квапилася ставити запитання, перескакуючи з теми на тему, прагнучи побачити й дізнатися якомога більше за той час, що в мене був і який уже майже повністю збіг...
І я знову побачила Магдалину... Довкола неї колом сиділи люди різного віку — молоді і старі, всі без винятку з довгим волоссям, одягнені в простий темно-синій одяг. Магдалина – у білому, з розпущеним по плечах волоссям, що вкривало її чудовим золотим плащем. Приміщення, в якому вони перебували, нагадувало витвір божевільного архітектора, що втілив у застиглому камені свою найефектнішу мрію... Це була печера, схожа на величний кафедральний собор... який, з дивної примхи, навіщось побудувала там природа. Висота цього «собору» сягала неймовірних розмірів, його дивовижні кам'яні бурульки линули просто «в небо» і, «плачучи» й десь угорі зливаючись у чудесний візерунок, знову падали вниз, зависаючи просто над головами присутніх... Природного освітлення в печері, звісно, не було. Також не горіли свічки і в щілини не просочувалося, як зазвичай, слабке денне світло. Однак цю незвичайну «залу» м'яко освітлювало приємне і рівномірне золотисте сяйво, що йшло невідомо звідки й давало змогу вільно спілкуватися і навіть читати...
Люди, що сиділи довкола Магдалини, дуже зосереджено й уважно спостерігали за її витягнутими вперед руками. Раптом між її долонями з'явилося яскраве золоте світіння, яке почало згущуватися у величезну блакитнувату кулю, що ущільнювалася на очах, доки не стала схожа на... планету!..
— Сівере, що це?.. — здивовано прошепотіла я. — Це ж наша Земля?
Він тільки дружньо усміхнувся, не відповідаючи й нічого не пояснюючи. А я й далі заворожено дивилася на чудову жінку, в руках якої так просто і легко «народжувалися» планети!.. Я ніколи не бачила Землі збоку, лише на малюнках, але чомусь була абсолютно впевнена, що це саме вона. Тим часом уже з'явилася друга планета, потім ще одна... і ще... Вони кружляли навколо Магдалини, ніби чарівні, а вона, спокійно усміхаючись, щось пояснювала присутнім, наче зовсім не втомилася, і не зважала на здивовані обличчя, ніби говорила про щось звичайне і буденне. Я зрозуміла — вона вчила їх астрономії!.. За цю науку навіть у мій час не «гладили» по голові і за неї дуже легко було потрапити просто на вогнище... А Магдалина граючись вчила цього вже тоді — далеких п'ятсот років тому!!!
Видіння зникло. А я, цілком приголомшена, ніяк не могла отямитися, щоб задати Сіверу своє наступне запитання...
— Хто ці люди, Сівере? Вони виглядають однаково і дивно... Їх ніби об'єднує спільна енергетична хвиля. І одяг у них такий самий – неначе у ченців. Хто вони?..
— О, це знамениті Катари, Ізидоро, або, як їх ще називають, — чисті. Люди назвали їх так за суворість їхніх вдач, чистоту поглядів і чесність помислів. Самі катари називали себе «дітьми», або «Лицарями Магдалини»... ними вони й були. Магдалина СТВОРИЛА цей народ, щоб потім (коли її вже не буде) він поширював серед людей Світло і Знання, протиставляючи це брехливому вченню «святійшої» церкви. Катари – найвірніші й найталановитіші учні Магдалини. Дивовижний і чистий народ: несли світові ЇЇ вчення, посвячуючи цьому свої життя. Вони ставали магами й алхіміками, чарівниками і вченими, лікарями і філософами... Їм підкорялися таємниці всесвіту, вони були охоронцями мудрості Радомира — сокровенних Знань наших далеких предків, наших Богів... 
Також вони проносили у своїх серцях негаснучу любов до «прекрасної Дами»... Золотої Марії... їх Світлої і загадкової Магдалини... Катари свято берегли в серцях істинну історію перерваного життя Радомира й присягалися вберегти його дружину і дітей, за будь-яку ціну... За що пізніше, через два століття, геть усі заплатили життям... Це насправді велика і дуже сумна історія, Ізидоро. Я не впевнений, чи потрібно тобі її слухати.
— Але я хочу дізнатися про них, Сівере!.. Скажи, звідки вони з'явилися –  всі обдаровані? Чи, бува, не з долини Магів? 
— Ну звісно, Ізидоро, адже це був їхній дім! І саме туди повернулася Магдалина. Але було б неправильно віддавати належне лише обдарованим. Адже навіть прості селяни вчилися в Катарів читання й письма. Чимало з них знали напам'ять твори поетів, хоча це й звучить тепер неймовірно. Це була справжня Країна Мрії. Країна Світла, Знання і Віри, яку творила Магдалина. І ця Віра на диво швидко поширювалася, залучаючи до своїх лав тисячі нових «катарів», що так само наполегливо були готові захищати дароване їм Знання, як і Золоту Марію, що дарувала його...
Учення Магдалини ураганом проносилося по країнах, не оминаючи жодної мислячої людини. До лав Катарів вступали аристократи й учені, художники й пастухи, землероби і королі. Ті, в кого були багатства і землі, легко віддавали їх катарській «церкві», аби зміцнилася її велика потуга і щоб по всій Землі розійшлося Світло її Душі. 
— Пробач за те, що перериваю, Сівере, але хіба в Катарів теж була своя церква?.. Хіба їхнє вчення теж було релігією?
— Поняття «церква» дуже багатогранне, Ізидоро. Це не була така церква, якою її розуміємо ми. Церквою катарів була сама Магдалина і її Духовний Храм. Тобто — Храм Світла і Знання, як і Храм Радомира, лицарями якого спершу були Тамплієри (Тамплієрами Лицарів Храму назвав король Єрусалиму Болдуїн II. Temple по-французьки — Храм.) У них не було визначеної будівлі, куди люди приходили б молитися. Церква катарів містилася в їхніх душах. Але все ж вона мала своїх апостолів (або, як їх називали, — Досконалих), першим із яких, звісно, була Магдалина. Досконалі – люди, що сягнули найвищих рівнів Знання і посвятили себе абсолютному служінню йому. Вони безперервно вдосконалювали свій Дух, майже відмовляючись від фізичної їжі і фізичного кохання. Досконалі служили людям: навчали їх свого знання, лікували тих, хто цього потребував, і захищали своїх підопічних від чіпких і небезпечних лап католицької церкви. Вони були дивовижними і самовідданими людьми, готовими до останку захищати свої Знання й Віру, і Магдалину, яка дала їм це. Шкода, що майже не збереглося щоденників катарів. Усе, що в нас є, — записи Радомира і Магдалини, але в них не відтворено подій останніх трагічних днів мужнього і світлого катарського народу, оскільки відбувалися ці події через дві сотні років після загибелі Ісуса і Магдалини.
— Скажи, Сівере, як загинула Золота Марія? У кого знайшлося стільки чорного духу, аби підняти свою брудну руку на цю чудову жінку?..
— Церква, Ізидоро... На жаль, знову та сама церква!.. Вона оскаженіла, побачивши в особі катарів найнебезпечнішого ворога, що поступово й дуже впевнено посідав її «святе» місце. І усвідомлюючи, що невдовзі її чекає крах, уже не заспокоїлася, намагаючись будь-яким способом знищити Магдалину, слушно вважаючи її основним винуватцем «злочинного» вчення і сподіваючись, що без своєї Зірки-Дороговказу катари зникнуть, не маючи ні вождя, ні Віри. Церква не розуміла, наскільки сильним і глибоким було Вчення і Знання катарів. Що це була не сліпа «віра», а спосіб їх життя, суть того, ДЛЯ ЧОГО вони жили. І тому, хоч як намагалися «святі» отці привернути на свій бік катарів, у Чистій Країні Окситанії не знайшлося навіть п'яді землі для брехливої і злочинної християнської церкви...
— Отже, таке творив не лише Карафа?!.. Невже це було завжди, Сівере?.. 
Мене охопив справжній жах, коли уявила глобальну картину зрад, брехні і вбивств, які вершила, намагаючись вижити, «свята» і «всепрощальна» християнська віра!..
— Як це можливо?! Як ви могли спостерігати і не втручатися? Як могли з цим жити й не божеволіти, Сівере?!!
Він нічого не відповів, добре розуміючи, що це лише «крик душі» обуреної людини. Адже я прекрасно знала його відповідь... Тому ми деякий час мовчали, як заблукалі в темряві, самотні душі... 
— Як усе-таки загинула Золота Марія? Чи можеш розповісти мені про це? — не витримавши тривалої паузи, знову запитала я.
Сівер сумно кивнув, показуючи, що зрозумів... 
— Після того як учення Магдалини поширилося на значній частині тодішньої Європи, Папа Урбан II вирішив, що подальше зволікання – це смерть для його любої «святійшої» церкви. Добре обміркувавши свій диявольський план, він, не чекаючи, послав в Окситанію двох вірних «вигодованців» Риму, яких Магдалина знала як «друзів» катарів. І от уже вкотре чудові, світлі люди потерпіли від своєї чистоти і честі... Магдалина прийняла їх у свої дружні обійми, щедро надаючи їжу і дах. І хоча гірка доля навчила її не надто довіряти, однак підозрювати всіх було неможливо, інакше її життя і її Вчення втратили б усякий сенс. Попри все, вона ще вірила в ДОБРО... 
І тоді я знову побачила їх...
Біля виходу з печери стояли Магдалина і її золотоволоса донечка, якій тоді було вже років 11–12. Обидві красиві й так само  схожі одна на одну, як і колись, вони обійнялися і спостерігали за останніми захопливими хвилинами чудового окситанського заходу сонця. Печера, на вході в яку вони стояли, була дуже високо в горах і виходила просто на стрімкий обрив. А вдалині, скільки сягав погляд, величаво синіли гори, огорнені серпанком вечірнього туману. Горді й величні, наче гігантські монументи вічності і природі, вони пам'ятали мудрість і мужність Людини... Але не тієї, що жила тепер, вбиваючи і зраджуючи, володарюючи й руйнуючи. Вони пам'ятали Людину сильну і творчу, люблячу і горду, що заснувала дивовижне царство Розуму і Світла на цьому маленькому, але прекрасному клаптику Землі... 
Просто перед Магдалиною, на самій вершині рукотворного пагорба височів її улюблений замок — фортеця Монтсегур... Уже понад вісім довгих років ця гостинна й неприступна фортеця була її справжнім домом... Домом її любої донечки, притулком її друзів і Храмом її кохання. У Монтсегурі зберігалися її спогади — найдорожчі реліквії її життя, вчення, сім'ї. Там збиралися всі її Досконалі, щоб очистити свої Душі, набратися Животворної Сили. Там минали її найдорожчі, вільні від мирської метушні години... 
— Ходімо, золотко моє, сонечко все одно вже зайшло. Тепер воно тішитиме нас завтра. А зараз ходімо привітаємо наших гостей. Ти ж любиш спілкуватися, правда? От і розважатимеш їх, доки я не звільнюся.
— Не до серця вони мені, мамо. У них злі очі... І руки весь час метушаться, ніби не знають, де подітися. Недобрі вони люди, мамусю. Ти не могла б попросити їх виїхати?
Магдалина дзвінко розсміялася, ніжно обіймаючи дочку.
— Ну от іще, яка ти підозрілива! Як можемо вигнати гостей? На те й «гості», щоб надокучати нам своєю присутністю! Ти ж знаєш про це, чи не так? Ось і терпи, золотко, доки не поїдуть. А раптом уже й не повернуться ніколи? І не доведеться тобі їх розважати. 
Мати й донька повернулися всередину печери, яка тепер нагадувала маленьку молільню, із цікавим кам'яним «вівтарем» у кутку. Раптом, посеред цілковитої тиші, справа голосно хруснули камінчики і біля входу в приміщення з’явилися двоє. Мабуть, з якоїсь причини вони дуже прагнули йти безшумно, і тепер чомусь здавалися мені дуже неприємними. Тільки я ніяк не могла збагнути, чому саме. Я якось відразу зрозуміла, що це і є непрохані гості Магдалини... Вона здригнулася, але відразу привітно усміхнулася і запитала в старшого:
— Як ви знайшли мене, Рамоне? Хто показав вам вхід у цю печеру? 
Той, кого назвали Рамоном, холодно посміхнувся і, прагнучи виглядати привітним, фальшиво-лагідно відповів:
— О, не гнівайтеся, світла Маріє! Ви ж знаєте — у мене тут чимало друзів... Я просто шукав вас, щоб поговорити про дещо важливе.
— Це місце для мене святе, Рамоне. Воно не для мирських зустрічей і розмов. Окрім моєї доньки, ніхто не міг привести вас сюди, а вона, ви бачите, зараз зі мною. Ви стежили за нами... Навіщо? 
 Я раптом різко відчула, як по спині потягнуло крижаним холодом — щось не так, щось мало от-от трапитися... Мені шалено хотілося закричати!.. Якось попередити... Але я розуміла, що не можу допомогти, не можу простягнути руку через століття, не можу втрутитися... не маю такого права. Події, що розвивалися переді мною, відбувалися дуже давно, і навіть якщо я змогла б зараз допомогти — це було б втручанням в історію. Адже якби я врятувала Магдалину, то чимало доль склалося б інакше, і подальша Земна історія, можливо, теж... На це мали право лише дві людини на Землі, і я, на жаль, не була однією з них... 
Далі все сталося дуже швидко... Здавалося навіть, що не насправді...
Холодно посміхаючись, людина на ім'я Рамон несподівано схопила Магдалину ззаду за волосся і блискавично встромила в її відкриту шию вузький довгий кинджал... Прозвучав хрускіт. Навіть не встигнувши зрозуміти, що відбувається, Магдалина повисла у нього на руці, не подаючи жодних ознак життя. По її сніжно-білій одежі струмком текла яскраво-червона кров... Донька пронизливо закричала, намагаючись вирватися з рук другого недолюдка, що схопив її за тендітні плечі. Але її крик обірвали — просто, ніби кроликові, зламали тоненьку шию. Дівчинка впала поряд з тілом нещасної матері, в серце якої божевільний чоловік все ще встромляв свій закривавлений кинджал... Здавалося, він втратив розум і не годен зупинитися... Чи такою сильною була його ненависть, що скеровувала його злочинну руку?.. 
Нарешті все завершилося. Навіть не озирнувшись на скоєне, двоє безсердечних убивць безслідно розчинилися в печері. 
Від часу їхньої несподіваної появи минуло тільки декілька коротких хвилин. Вечір був таким самим прекрасним і тихим, і лише з вершин блакитних гір на землю повільно спадала темрява. На кам'яній підлозі маленької «келії» мирно лежали жінка і дівчинка. Важкі пасма їхнього довгого золотого волосся дотикалися й перемішувалися в суцільне золоте покривало. Здавалося, убиті спали... Тільки зі страшних ран Магдалини все ще поштовхами вихлюпувалася яскраво-червона кров. Крові було неймовірно багато... Вона заливала підлогу, утворюючи величезну червону калюжу. 
Від жаху й обурення у мене підкошувалися ноги... Хотілося завити вовчим голосом – я не бажала прийняти того, що трапилося!.. Не могла повірити, що все відбулося так просто і непомітно. Так легко. Адже хтось мав це бачити! Хто-небудь повинен був їх попередити!.. Але ніхто не помітив. І не попередив. Нікого тоді поруч не було... І два Світлі, Чисті Життя, обірвані чиєюсь брудною рукою, голубками відлетіли в інший, незнайомий Світ, де ніхто вже не міг заподіяти їм шкоди. 
Золотої Марії тепер не було на нашій злій і невдячній Землі... Вона пішла до Радомира... Точніше — до нього відлетіла її Душа.

Мені було несамовито боляче і сумно за них, за себе і за всіх, хто боровся, вірячи, що може щось змінити... Та чи міг?.. Якщо всі, хто боровся, тільки гинув, чи мала сенс така війна?.. 
Раптом просто переді мною постала інша картина...  
У тій самій маленькій кам'яній «келії» на підлозі ще лежало скривавлене тіло Магдалини, а довкола неї, схиливши коліна, стояли Лицарі її Храму... Всі були незвично одягнені в біле — у сніжно-білий довгий одяг. Вони опустили горді голови, а по суворих закам’янілих обличчях потоками текли сльози... Першим встав Волхв, другом якого колись був Іоан. Він обережно, ніби боячись пошкодити, опустив свої пальці в рану і закривавленою рукою накреслив на грудях щось схоже на кривавий хрест...
Другий зробив те саме. Вони вставали один за одним, благоговійно занурювали руки в святу кров і малювали червоні хрести на своєму сніжно-білому одязі... Я відчула, як у мене почало вставати дибки волосся. Це нагадувало якесь моторошне священнодійство, якого я наразі не могла зрозуміти...
— Навіщо вони це роблять, Сівере?.. — тихо, ніби боячись, що мене почують, запитала я пошепки.
— Це клятва, Ізидоро. Клятва вічної помсти... Вони присягнулися кров'ю Магдалини — найсвятішою для них кров'ю — помститися за її смерть. Саме відтоді Лицарі Храму почали носити білі плащі з червоними хрестами. Але майже ніхто з чужих ніколи не знав справжнього їх значення... І всі чомусь дуже швидко «забули», що лицарі Храму до загибелі Магдалини носили прості темно-коричневі балахони, не «прикрашені» жодними хрестами. Лицарі Храму, як і катари, ненавиділи хрест у тому значенні, в якому його «вшановує» християнська церква. Вони вважали його підлим і лихим знаряддям убивства, знаряддям смерті. І те, що вони малювали в себе на грудях кров'ю Магдалини, мало зовсім інше значення. А церква повністю «перекроїла» трактування хреста, яке було в Лицарів Храму, для своїх потреб, як і все решта, що стосувалося Радомира і Магдалини... 
Так само, уже після її смерті, привселюдно оголосила загиблу Магдалину вуличною жінкою... 
— так само заперечувала дітей Христа і його одруження з Магдалиною... 
— так само знищила їх обох «в ім'я віри Христа», з якою вони обоє все життя люто боролися... 
— так само знищила Катарів, використовуючи ім’я Христа... ім’я людини, Віри і Знання якого вони вчили... 
— так само знищила і Тамплієрів (Лицарів Храму), оголосивши їх прибічниками диявола, оббрехавши і обливши брудом їхні вчинки і звульгаризувавши самого Магістра, який був прямим нащадком Радомира і Магдалини... 
Позбувшись усіх, хто хоч якось міг звернути увагу на нікчемність і підлоту «святійших» дияволів Риму, християнська церква створила легенду і надійно підтвердила її «незаперечними доказами», які ніхто ніколи чомусь не перевіряв, і нікому не спадало на думку хоча б подумати про те, що відбувається. 
— Чому ж ніде про це не говорили, Сівере? Чому загалом про це ніде не говорять?!..
Він нічого мені не відповів, мабуть, вважаючи, що все й так було гранично зрозуміло. Що нема вже про що говорити. А в мене в душі здіймалася гірка людська образа – за тих, хто так незаслужено пішов... За тих, хто ще піде. І за нього, за Сівера, який жив і не розумів, що люди повинні все це знати! Знати, аби змінитися. Щоб не вбивати того, хто прийшов на допомогу. Щоб зрозуміти, нарешті, яке дороге й прекрасне наше ЖИТТЯ. І я точно знала, що нізащо не перестану боротися!.. Навіть за таких, як Сівер. 
 — Мені час іти, на жаль... Але дякую тобі за розповідь. Думаю, ти допоміг мені вистояти, Сівере... Чи можу поставити тобі ще одне запитання, уже не пов’язане з релігією? — він кивнув. — Що це за така красива річ поруч з тобою? Вона схожа на ту, яку я бачила під час перших відвідин Метеори, і водночас зовсім інша.
— Це Кристал Життя, Ізидоро. Один з семи, що є на Землі. Зазвичай його ніхто ніколи не бачить — він сам захищається від тих, що приходять... Але перед тобою він розкрився. Мабуть, ти готова до більшого, Ізидоро... Тому я й просив тебе залишитися в нас. Ти могла б досягти дуже багато, якби захотіла. Подумай, доки ще не пізно. Я не зможу інакше допомогти тобі. Подумай, Ізидоро... 
— Дякую, Сівере. Але ти добре знаєш мою відповідь. Тому не починатимемо все знову. Мабуть, я ще повернуся до тебе... А якщо ні — щастя тобі і твоїм підопічним! Можливо, їм вдасться змінити на краще нашу Землю... Успіхів тобі, Сівере...
— Нехай буде спокій з тобою, Ізидоро... Я все ж сподіваюся, що побачу тебе ще в цьому житті. Ну а якщо ні — прошу тебе, не тримай на нас зла і там, в іншому світі... Колись, можливо, ти зрозумієш нашу правду... Може, вона не здасться тобі аж настільки поганою... Прощавай, дитя Світла. Мир Душі твоїй...
Сумно усміхнувшись йому наостанку, я заплющила очі й пішла назад «додому»...
Повернувшись просто у «свою» венеційську кімнату, я приголомшено втупилася у видовище, що постало переді мною!.. Наїжачившись, як молодий звір, що потрапив у капкан, перед Карафою стояла оскаженіла Ганна. Її очі сипали іскрами, і здавалося – ще трохи, і моя войовнича донька зірветься. Моє серце майже зупинилося, не в змозі повірити в те, що відбувається!.. Здавалося, вся моя туга, що довгими місяцями накопичилася, відразу вирветься назовні і затопить мою любу дівчинку з головою!.. Аж тепер, побачивши її, я нарешті зрозуміла, як безмежно і болісно сумувала за нею!.. 
Ганна дуже подорослішала й погарнішала. До її м'яких дитячих рис тепер додалася сувора життєва печать утрат, і її миле обличчя виглядало привабливішим і витонченішим. Але найбільше вразило те, що Ганна зовсім не боялася Карафи!.. Чому? Невже їй вдалося знайти щось, що могло нас від нього врятувати?!.. 
— А! Мадонно Ізидоро! Дуже вчасно!.. Поясніть, будь ласка, вашій упертій доньці, що зараз вам нічого не загрожує. Вона тепер зовсім нестерпна!.. Думаю, Метеора лише зіпсувала її м'який характер. Але ми це виправимо. Їй уже не потрібно туди повертатися.
— Що ви хочете цим сказати, ваша святосте? Адже ви бажали зробити з неї відьму «від Бога», чи ваші плани змінилися?
Мене трясло від хвилювання і страху за Ганну, але я знала, що в жодному разі не повинна виявляти цього перед Карафою. Варто йому зрозуміти, що його план правильний, і тоді Пекло, порівняно з підвалами Карафи, нагадуватиме перепочинок... Тому, з останніх сил прагнучи виглядати спокійно, я водночас не спускала очей з моєї чудової дівчинки. Ганна трималася так упевнено, що я могла тільки припускати — чого ж вони встигли навчити її там, у Метеорі?..
Ганна кинулася мені в обійми, зовсім не зважаючи на незадоволення Карафи. Її величезні очі сяяли, немов дві яскраві зірки на нічному італійському небі! 
— Мамо, люба, я так тішуся — вони мені брехали!!! З тобою все гаразд, правда? Вони не катували тебе? Не заподіяли тобі зла?.. 
Вона хапала мене за руки, швидко обмацувала плечі, уважно вдивлялася в обличчя, ніби бажала впевнитися, що зі мною і справді все добре... Хоча б наразі...
— Мамусю, я так за тебе боялася!.. Так боялася, що не застану тебе живою!..
— Я кликала тебе! Хотіла попередити, щоб ти не йшла. Чому ти не говорила зі мною, люба?.. — обіймаючи свою хоробру дівчинку, тихо шепотіла я. — Він обдурив тебе, радосте моя!..
Ганна тільки щасливо усміхалася, стискаючи мене у своїх міцних обіймах, і в мене не було іншої ради, ніж робити те саме — вона аж ніяк не планувала слухати мене, твердо вірячи, що мала рацію...
— Що ж, думаю, на сьогодні обіймів досить! — незадоволено каркнув Карафа. — Чи не здається вам, Ізидоро, що тепер вам доведеться стати трохи поступливішою?... Ганна – чудова дівчина, якою будь-яка мати могла б пишатися. Адже вам дуже дороге її життя, чи не так?.. — і, зумисно зробивши паузу, додав: — Воно тепер залежить лише від вас, моя дорога Ізидоро... З цієї миті усе залежить тільки від вас.
І задоволено потираючи руки, Карафа встав, щоб вийти.
— Я розмовляла зі своїм батьком, ваша святосте... Він розповідав мені про те інше, далеке життя. Думаю, ви вжахнулися б, якби почули, що приготовано там для таких, як ви... Для злочинців. Схаменіться, ваша святосте, можливо, у вас ще є час, щоб почати розкаюватися... Можливо, ви ще зможете якось зберегти своє погане, нікчемне життя! 
Карафа, здавалося, онімів... Він так здивовано дивився на мене, ніби замість мене раптом побачив привид мого батька...
— Ви хочете сказати, що говорили зі своїм померлим батьком, Ізидоро?.. — пошепки запитав він.
— О так, ваша святосте, він приходить до мене майже щодня. Ви жорстоко помилилися, думаючи, що вдасться нас таким чином роз'єднати. Адже я Відьма, а він – Відун. Отже, вбивши його, ви тільки надали нам послугу — я можу тепер усюди чути його. Можу з ним говорити... І ви вже не можете його поранити. Він недосяжний для ваших підступів. 
— Що він вам розповів, Ізидоро? — з якимсь хворобливим зацікавленням запитав Карафа.
— О, він розповів чимало, ваша святосте. Колись розкажу, якщо вам буде цікаво. А тепер, з вашого дозволу, я б хотіла поспілкуватися зі своєю дочкою. Якщо, звісно, ви не будете проти... Вона дуже змінилася за ці два роки... І я хотіла дізнатися про все, що з нею відбулося...
— Встигнете, Ізидоро! У вас ще буде на це час. І чимало залежатиме від вашої поведінки, моя люба. А наразі ваша дочка піде зі мною. Я невдовзі повернуся, і дуже сподіваюся — ви говоритимете інакше... 
У мою втомлену Душу прокрався крижаний жах смерті...
— Куди ви ведете Ганну?! Чого ви від неї хочете, ваша святосте?— боячись почути відповідь, все ж запитала я.
— О, заспокойтеся, моя люба, Ганна наразі не іде в підвал, якщо це те, про що ви подумали. Перш ніж щось вирішувати, я маю почути вашу відповідь... Як я вже казав — усе залежить від вас, Ізидоро. Приємних снів!
І пропустивши Ганну вперед, божевільний Карафа вийшов...
Почекавши кілька дуже довгих для мене хвилин, я спробувала подумки вийти на Ганну. Але не вдавалося — моя дівчинка не відповідала! Я пробувала ще і ще — результат такий самий... Ганна не відгукувалася. Цього просто не могло було бути! Я знала, вона обов’язково захоче зі мною говорити. Ми мали вирішити, що робити далі. Але Ганна не відповідала... 
Я шалено хвилювалася. Спливали години. Уже буквально падала з ніг...  усе-таки намагаючись викликати свою любу дівчинку. І тоді з'явився Сівер...
— Твої спроби марні, Ізидоро. Він поставив на Ганну свій захист. Я не в силі тобі допомогти, бо не знаю цього захисту. Як я вже казав, його дав Карафі наш «гість», який приходив у Метеору. Пробач, не можу допомогти тобі в цьому...
— Що ж, спасибі за попередження. І за те, що прийшов, Сівере.
Він м'яко поклав руку мені на голову...
— Відпочивай, Ізидоро. Сьогодні ти нічого не зміниш. А завтра тобі може знадобитися чимало сил. Відпочивай, Дитя Світла... мої думки будуть з тобою... 
Останніх слів Сівера я майже не почула, легко вислизаючи в примарний світ снів... де все лагідно і спокійно... де жив мій батько і Джіроламо... і де майже завжди все було правильно і добре... майже...
40. Ізидора-6. Світлодар
Ми зі Стеллою вражено мовчали, до глибини душі приголомшені розповіддю Ізидори... Мабуть, ми були ще надто малі, щоб сповна осягнути глибину підлоти, болю і брехні, що оточували тоді Ізидору. І, напевно, наші дитячі серця були ще надто добрі й наївні, аби збагнути весь жах випробування, через яке доведеться пройти їй і Ганні... Однак дещо зрозуміли навіть ми, малі й недосвідчені. Я збагнула: те, що людям подають як правду, не обов’язково є правдою, а може виявитися звичайнісінькою брехнею, за яку, от диво, ніхто не мав наміру карати тих, хто її придумав, і ніхто чомусь не мав за неї відповідати. Люди приймали все це як щось самозрозуміле, були цілком задоволені, і ніщо в нашому світі не оберталося «з ніг на голову» від обурення. Ніхто не планував шукати винних, не прагнув доводити правду, все було спокійно й «безвітряно», ніби в наших душах –  повний «штиль» вдоволення, і його не турбують божевільні «шукачі істини» й не тривожить забута всіма заснула людська совість..... 
Щира, глибоко-сумна розповідь Ізидори змертвила болем наші дитячі серця, навіть не давши часу опам’ятатися... Здавалося, нема краю жорстоким мукам, що їх черстві душі потворних катів заподіювали цій дивовижній і мужній жінці!.. Мені справді було лячно і тривожно від самої думки про те, що нас чекало по завершенні її приголомшливої розповіді!.. 
Я подивилася на Стеллу — моя войовнича подружка налякано притискалася до Ганни, не зводячи з Ізидори великих здивованих очей... Мабуть, навіть її — таку хоробру й незламну — ошелешила людська жорстокість.
Так, ми зі Стеллою бачили більше, ніж решта дітей 5–10 років. Ми знали, що таке втрата, що означає біль... Але нам потрібно було ще дуже багато пережити, щоб зрозуміти хоча б незначну частину того, що відчувала тепер Ізидора!.. І ще я сподівалася, що мені ніколи не доведеться насправді відчути таке на собі... 
Я зачаровано дивилася на цю прекрасну, сміливу, надзвичайно обдаровану жінку, не в змозі приховати сумних сліз, що навернулися на очі... Як «люди» сміли називатися ЛЮДЬМИ, чинячи з нею таке?!. Як загалом Земля терпіла таку злочинну мерзенність, дозволяла топтати себе й не розверзнула своїх глибин?!. 
Ізидора все ще перебувала далеко від нас, у своїх спогадах, що глибоко ранили, і, чесно, я зовсім не хотіла, щоб вона розповідала далі... Її історія краяла мою дитячу душу, змушуючи сто разів помирати від обурення й болю. Я не була до цього готова. Не знала, як захиститися від такого звірства... Здавалося, якщо ця оповідь, що роздирала серце, не зупиниться просто зараз, я помру, не дочекавшись її закінчення. Те, що ми почули, було дуже жорстоким, і не для мого нормального дитячого розуміння...
Але Ізидора, наче нічого й не сталося, розповідала далі, і ми не мали іншої ради, окрім як знову зануритися з нею в її понівечене, але таке високе й чисте, не дожите земне ЖИТТЯ...
Наступного ранку я прокинулася дуже пізно. Мабуть, той спокій, що його подарував своїм дотиком Сівер, зігрів моє понівечене серце і дав змогу трохи розслабитися, аби новий день я змогла зустріти, гордо піднявши голову – хай що мене чекало... Ганна й далі не відповідала — мабуть, Карафа твердо вирішив не дозволяти нам спілкуватися, доки я не зламаюся або доки в нього не з'явиться в цьому особливо велика потреба.
Ізольована від своєї любої дівчинки, але знаючи, що вона поруч, я намагалася придумати різноманітні способи спілкування з нею, хоча в душі чудово знала: нічого не вдасться. Карафа мав надійний план і не мав наміру змінювати його на догоду моїм бажанням. Радше навпаки — що сильніше я прагнула побачити Ганну, то довше він захоче тримати її за замком, не дозволяючи нам зустрітися. Ганна змінилася, тепер вона дуже впевнена і сильна, і це мене трохи лякало: знаючи її впертий батьків характер, я могла тільки здогадуватися, на що вона спроможна завдяки своїй наполегливості... А я так хотіла, щоб вона жила!.. Щоб кат Карафи не зазіхав на її делікатне життя, яке ще навіть повністю не розкрилося!.. Щоб у моєї дівчинки все ще було лише попереду... 
У двері постукали — на порозі стояв Карафа...
— Як відпочивали, дорога Ізидоро? Сподіваюся, вашому сну не завадило те, що Ганна так близько від вас? 
— Дякую за турботу, ваша святосте! Я спала на диво прекрасно! Мабуть, я заспокоїлася, тому що Ганна близько. Чи зможу сьогодні поспілкуватися з донькою?
Він був сяючим і свіжим, ніби вже зламав мене, ніби вже втілилася в життя його найбільша мрія... Я ненавиділа його впевненість у собі і у своїй перемозі! Навіть якщо він мав для цього всі підстави... Навіть якщо я знала, що дуже скоро, з волі цього божевільного Папи, піду назавжди... Я не мала наміру так просто йому здаватися — прагнула боротися. До останнього свого подиху, до останньої хвилини, відпущеної мені на Землі... 
— То що ж ви вирішили, Ізидоро? — весело запитав Папа. — Як я вже казав вам, саме від цього залежить, наскільки швидко побачите Ганну. Сподіваюся, ви не змушуватимете мене вдаватися до найжорстокіших заходів? Адже ваша донька варта того, щоб її життя не обірвалося так рано, чи не так? Вона справді дуже талановита, Ізидоро. І мені щиро не хотілося б заподіювати їй зла. 
— Я думала, ви знаєте мене досить давно, ваша святосте, щоб зрозуміти — погрози не змінять мого рішення... Навіть найстрашніші. Я можу померти, не витримавши болю. Але я ніколи не зраджу те, для чого живу. Пробачте мені, ваша святосте. 
Карафа дивився на мене широко розплющеними очима, ніби почув щось не зовсім розумне, що дуже здивувало його.
— І ви не пошкодуєте свою прекрасну доньку?!. То ви фанатичніші, ніж я, мадонно!..
Вигукнувши це, Карафа різко встав і вийшов. А я сиділа, цілком онімівши. Не відчувала свого серця і не в змозі була втримати хаотичні думки – здавалося, наче решту своїх сил витратила на цю коротку заперечну відповідь.
Я знала, що от уже й усе... Що тепер він візьметься за Ганну. І не була впевнена, що зможу вижити, витримати все це. Не мала сил думати про помсту... Не мала сил загалом думати... Моє тіло втомилося й не бажало далі чинити опір. Мабуть, це й була межа, після якої наставало «інше» життя.
Я шалено хотіла побачити Ганну!.. Обійняти її хоча б раз на прощання!.. Відчути її бурхливу силу і сказати ще раз, що дуже  її люблю...
Тоді я обернулася, почувши шум біля дверей, і побачила її! Моя дівчинка стояла, пряма і горда, наче тростинка, що не гнеться під натиском урагану, який насувається і прагне зламати її.
— Що ж, поговоріть з донькою, Ізидоро. Можливо, вона зможе внести хоч якийсь здоровий глузд до вашої заблукалої свідомості! Даю вам годину на зустріч. І спробуйте взятися за розум, Ізидоро. Інакше ця зустріч буде для вас останньою... 
Карафа вже не хотів грати. На терезах було його життя. Так само, як і життя моєї любої Ганни. І якщо моя донька для нього не важила нічого, то за своє життя він був готовий на все.
— Мамусю!.. — Ганна стояла біля дверей, не в змозі поворухнутися. — Мамо, люба, як ми його знищимо?.. Адже не зуміємо, мамусю!
Зірвавшись зі стільця, я підбігла до свого єдиного скарбу, своєї дівчинки і, схопивши її в обійми, щосили стискала...
— Ой, мамусю, так ти мене задушиш!.. — дзвінко засміялася Ганна.
А моя душа вбирала цей сміх, як засуджений до смерті вбирає теплі прощальні промені сонця, що заходить...
— Ну що ти, мамусю, ми ж іще живі!.. Ми ще можемо боротися!.. Ти ж сама мені казала, що боротимешся, доки жива... От і думаймо, чи можемо щось змінити. Чи можемо позбавити світ від цього Зла. 
Вона знову підтримувала мене своєю відвагою!.. Знову знаходила правильні слова...
Ця чудова хоробра дівчинка, майже дитя, навіть не уявляла, які тортури міг приготувати для неї Карафа! У якому звірячому болі могла потонути її душа... Але я знала... Знала все, що її чекало, якщо не піду йому назустріч. Якщо не погоджуся дати Папі те єдине, чого він бажав. 
— Моя хороша, серце моє... Я не зможу дивитися на твої муки... Я не віддам тебе йому, моя дівчинко! Сівера і таких, як він, не хвилює, хто залишиться в цьому ЖИТТІ... То чому ж ми маємо бути іншими?.. Чому нас з тобою має хвилювати чиясь інша, чужа доля?!. 
Я сама злякалася своїх слів... хоча в душі чудово розуміла, що їх спричинила лише безвихідь нашого становища. Звісно, я не планувала зрадити те, заради чого жила... Заради чого загинув мій батько і бідний Джіроламо. Просто лише на мить захотілося повірити, що можемо так просто піти з цього страшного, «чорного» карафського світу, забувши про все... забувши про інших, незнайомих нам людей. Забувши про зло... 
Це була хвилинна слабкість утомленої людини, але я розуміла, що не мала права допускати навіть її. І тоді, на додаток до всього (мабуть, не витримавши насильства), пекучі злі сльози потоком потекли по моєму обличчі... А я так намагалася уникнути цього!.. Прагнула, щоб моя мила дівчинка не бачила, в які глибини відчаю занурювалася моя втомлена, понівечена болем душа... 
Ганна сумно дивилася на мене величезними сірими очима, сповненими глибоким, зовсім не дитячим смутком... Вона тихо гладила мої руки, ніби бажаючи заспокоїти. А моє серце криком кричало, не бажаючи вгамуватися... Не бажаючи її втрачати. Тепер вона була єдиним сенсом мого невдалого життя. І я не могла дозволити нелюдові, який звався  римським Папою, забрати його в мене! 
— Мамусю, не хвилюйся за мене, — ніби прочитавши мої думки, прошепотіла Ганна. — Я не боюся болю. Але навіть якщо це буде дуже боляче, дідусь обіцяв мене забрати. Я говорила з ним учора. Він чекатиме мене, якщо нам з тобою не вдасться... І тато теж. Вони обоє чекатимуть мене там. От тільки тебе залишати буде дуже боляче... Я так люблю тебе, мамусю!..
Ганна сховалася в моїх обіймах, ніби шукаючи захисту... А я не могла її захистити... Не могла врятувати. Я не знайшла «ключа» до Карафи... 
— Пробач мені, моє сонечко, я підвела тебе. Підвела нас обох... Я не знайшла шляху, аби знищити його. Пробач мені, Ганнусю...
Година минула непомітно. Ми говорили про різне, не повертаючись до вбивства Папи, оскільки обоє чудово знали: на сьогодні ми програли... І не важило, чого хотіли ми... Карафа жив, і це – найстрашніше і найголовніше. Нам не вдалося звільнити від нього наш світ. Не вдалося врятувати добрих людей. Він жив, попри всі спроби, усі бажання. Попри все...
— Тільки не здавайся йому, мамусю!.. Прошу тебе, тільки не здавайся! Я знаю, як тобі важко. Але ми всі будемо з тобою. Він не має права жити довго! Він убивця! І навіть якщо ти погодишся дати йому те, чого він прагне, він усе одно знищить нас. Не погоджуйся, мамо!!! 
Двері відчинилися, на порозі знову стояв Карафа. Але тепер він виглядав чимось дуже невдоволеним. Я приблизно здогадувалася, чим саме... Карафа уже не був упевнений у своїй перемозі. І це тривожило його, оскільки це був останній шанс для нього. 
— Отже, що ви вирішили, мадонно?
Я зібрала всю свою мужність, щоб приховати, як тремтить мій голос, і цілком спокійно сказала:
— Я вже стільки разів відповідала вам на це запитання, ваша святосте! Що ж могло змінитися за такий короткий час?
Здавалося, я от-от знепритомнію, але коли поглянула в очі Ганни, що сяяли гордістю, усе погане раптом кудись зникло... Якою світлою й красивою була в цю страшну хвилину моя донька!.. 
— Ви збожеволіли, мадонно! Невже ви зможете так просто послати свою доньку в підвал?.. Адже ви добре знаєте, що її там чекає! Схаменіться, Ізидоро!..
Раптом Ганна підійшла впритул до Карафи і дзвінким ясним голосом промовила: 
— Ти не суддя і не Бог!.. Ти — лише грішник! Тому й палить Перстень Грішників твої брудні пальці!.. Думаю, він на тобі не випадково... Бо ти найпідліший з них! Ти не налякаєш мене, Карафо. І моя мати ніколи не підкорятиметься тобі!
Ганна випросталася і... плюнула Папі в обличчя. Карафа смертельно зблід. Я ніколи не бачила, аби хтось бліднув так швидко! Його обличчя буквально за долю секунди стало попелясто-сірим... а в його пекучих темних очах спалахнула смерть. Все ще перебуваючи в остовпінні від несподіваної поведінки Ганни, я раптом усе зрозуміла — вона навмисне провокувала Карафу, щоб не затягувати!.. Аби швидше щось вирішити й не мучити мене. Аби самій піти на смерть... Мою душу скрутило болем — Ганна нагадала мені дівчинку Даміану... Вона вирішувала свою долю... а я нічим не могла допомогти. Не могла втрутитися. 
— Ну що ж, Ізидоро, думаю, ви дуже пошкодуєте про це. Ви погана мати. І я мав рацію щодо жінок: усі вони – породження диявола! Зокрема й моя нещасна матінка.
— Пробачте, ваша святосте, але якщо ваша мати – породження Диявола, то хто ж тоді ви?.. Адже ви — плоть її від плоті? — щиро здивувавшись з його маячливих думок, запитала я. 
— О, Ізидоро, я давно знищив це в собі!.. І тільки коли побачив вас, у мені знову пробудилося почуття до жінки. Але тепер бачу, що помилявся! Ви така, як усі! Ви жахливі!.. Я ненавиджу вас і таких, як ви!
Карафа виглядав як божевільний... Я злякалася, що тепер він може вигадати для нас щось набагато гірше, ніж планував. Раптом, різко підскочивши до мене, Папа буквально заволав:
— «Так» чи «ні»?!.. Я запитую вас востаннє, Ізидоро!..
Що я мала відповісти цій нестямній людині?.. Усе вже було сказано, і я могла лише промовчати, ігноруючи його запитання.
— Даю вам тиждень, мадонно. Сподіваюся, ви все ж схаменетеся і пожалієте Ганну. І себе... — і схопивши мою доньку під руку, Карафа вискочив з кімнати. 
Я аж тепер пригадала, що потрібно дихати... Папа так вразив мене своєю поведінкою, що я досі не могла схаменутися й чекала, що двері от-от знову відчиняться. Ганна смертельно образила його, і я була впевнена, що, отямившись після нападу злості, він обов'язково це пригадає. Бідна моя дівчинка!.. Її делікатне, чисте життя висіло на волосині, яка легко могла обірватися з примхливої волі Карафи...
Деякий час я намагалася ні про що не думати, щоб мій розбурханий мозок хоч трохи перепочив. Здавалося, не лише Карафа, а й весь знайомий мені світ збожеволів... і моя відважна донька теж. Що ж, наші життя продовжили ще на тиждень... Чи можна щось змінити? У всякому разі, тоді в моїй утомленій, порожній голові не було жодної бодай трохи нормальної думки. Я нічого не відчувала, навіть перестала боятися. Думаю, саме так почувалися люди, які йшли на смерть...
Чи зможу я щось змінити за короткі сім днів, якщо не зуміла знайти «ключ» до Карафи за довгі чотири роки?.. У моїй сім'ї ніхто ніколи не вірив у випадковість... Тому надія на несподіваний порятунок була б дитинною. Я знала, що допомоги не було звідки чекати. Батько, очевидно, не міг допомогти, якщо пропонував Ганні забрати її сутність, у разі невдачі... Метеора теж відмовила... Ми були самі, і допомагати собі мали тільки самі. Тому потрібно було думати, намагаючись у жодному разі не втрачати надії, що в цій ситуації було майже неможливо... 
У кімнаті почало згущуватися повітря — з'явився Сівер. Я тільки усміхнулася йому, не відчуваючи ні хвилювання, ні радості, оскільки знала — він не прийшов, аби допомогти. 
— Вітаю тебе, Сівере! Що привело тебе знову?.. — спокійно запитала. 
Він здивовано поглянув на мене, ніби не розумів мого спокою. Напевно, не знав, що існує межа людського страждання, до якої  дуже важко дійти... Але коли доходиш, навіть найстрашніше сприймаєш байдуже – уже й боятися сили нема... 
— Мені шкода, що не можу допомогти тобі, Ізидоро. Чи можу щось для тебе зробити? 
— Ні, Сівере. Не можеш. Але я буду рада, якщо побудеш поруч зі мною... Мені приємно тебе бачити, — сумно відповіла я. Трохи помовчавши, додала: — Ми отримали тиждень... Потім Карафа, найімовірніше, забере наші короткі життя. Скажи, невже вони так мало варті?.. Невже і ми підемо так само просто, як пішла Магдалина? І не знайдеться нікого, хто очистив би від цього нелюда наш світ, Сівере?.. 
— Я не прийшов до тебе, щоб відповідати на давні запитання, мій друже... Але маю зізнатися: ти змусила мене чимало переосмислити, Ізидоро... Змусила знову побачити те, що я роками наполегливо прагнув забути. І я згоден з тобою — ми не маємо рації... Наша правда дуже «вузька» й нелюдяна. Вона стискає наші серця... І ми стаємо надто холодними, щоб робити правильні висновки про те, що відбувається. Магдалина мала рацію, коли казала, що наша Віра мертва... І ти теж маєш рацію, Ізидоро. 
Я стояла, остовпіло втупившись у нього, не в силі повірити в те, що чула!.. Чи це той самий, гордий і завжди непомильний Сівер, що не допускав будь-якої, навіть найменшої критики в бік його великих Учителів і його улюбленої Метеори?!!
Не зводячи з нього очей, я намагалася проникнути в його чисту, але намертво закриту від усіх, душу... Що змінило його століттями усталену думку?!. Що підштовхнуло поглянути на світ людяніше?.. 
— Знаю, здивував тебе, — сумно усміхнувся Сівер. — Але навіть те, що я відкрився тобі, не змінить того, що відбувається. Я не знаю, як знищити Карафу. Але це знає наш Білий Волхв. Чи хочеш піти до нього ще раз, Ізидоро? 
— Чи можу запитати, що змінило тебе, Сівере? — обережно запитала, не зважаючи на його останнє запитання.
Він на мить замислився, ніби прагнучи відповісти якомога правдивіше...
— Це сталося дуже давно... Від того дня, коли померла Магдалина. Я не пробачив себе і всіх нас за її смерть. Але наші закони, напевно, надто глибоко жили в нас, і я не знаходив у собі сил, щоб зізнатися в цьому. А ти яскраво нагадала мені все, що тоді відбулося... Ти теж сильна і теж віддаєш себе за тих, хто тебе потребує. Ти сколихнула в мені пам'ять, яку я століттями намагався знищити... Ти оживила в мені Золоту Марію... Дякую тобі за це, Ізидоро.
Сховавшись дуже глибоко, в очах Сівера кричав біль. Його було так багато, що він затопив мене з головою!.. І мені важко було повірити, що я нарешті відкрила його теплу, чисту душу. Що нарешті він знову живий!..
— Сівере, що ж мені робити? Хіба тобі не страшно, що світом правлять такі нелюди, як Карафа?.. 
— Я вже запропонував тобі, Ізидоро: ходімо ще раз у Метеору, щоб побачити Владику... Тільки він може тобі допомогти. Я, на жаль, не можу...
Я вперше так виразно відчувала його розчарування... Розчарування у своїй безпорадності... Розчарування в тому, як він жив... Розчарування у своїй застарілій ПРАВДІ...
Очевидно, серце людини не завжди здатне боротися з тим, до чого звикло, у що вірило ціле своє свідоме життя... І Сівер не міг так просто і цілковито змінитися, навіть усвідомлюючи, що помиляється. Він прожив століття, вірячи, що допомагає людям... вірячи, що робить саме те, що колись має врятувати нашу недосконалу Землю, має допомогти їй, нарешті, народитися... Вірив у добро і в майбутнє, незважаючи на втрати і біль, яких міг уникнути, якби відкрив своє серце раніше...
Але всі ми, мабуть, недосконалі — навіть Сівер. І хоч яке болісне розчарування, з ним доводиться жити, виправляючи якісь старі помилки і здійснюючи нові, без яких наше Земне життя було б несправжнім...
— Чи матимеш трохи часу для мене, Сівере? Я хотіла б знати те, чого ти не встиг розповісти під час нашої попередньої зустрічі. Я не втомила тебе запитаннями? Якщо так, скажи, і я намагатимуся не докучати. Але якщо ти погодишся порозмовляти зі мною, то зробиш мені чудовий подарунок, оскільки того, що знаєш ти, мені не розповість уже ніхто, доки я ще тут, на Землі...
— А Ганна?.. Хіба ти не волієш провести час із нею?
— Я кликала її... Але моя дівчинка, напевно, спить, бо не відповідає... Гадаю, вона втомилася. Не хочу тривожити її спокій. Тому поговори зі мною, Сівере. 
Він з сумом і розумінням поглянув мені в очі й тихо запитав:
— Що ти хочеш знати, мій друже? Запитуй — я намагатимуся відповісти на все, що тебе турбує.
— Світлодар, Сівере... Що з ним сталося? Як прожив своє життя на Землі син Радомира і Магдалини?.. 
Сівер замислився... Нарешті, глибоко зітхнувши, ніби скидаючи ману минулого, почав чергову захопливу розповідь... 
— Після розп'яття і смерті Радомира лицарі Храму відвезли Світлодара до Іспанії, аби врятувати його від кривавих лап «святійшої» церкви, яка за будь-яку ціну намагалася знайти і знищити його, оскільки хлопчик був найнебезпечнішим живим свідком, а також прямим продовжувачем Радомирового Дерева Життя, яке колись мало змінити наш світ.
Світлодар жив і пізнавав навколишній світ у сім'ї іспанського вельможі, вірних послідовників учення Радомира і Магдалини. Своїх дітей, на їх превеликий жаль, у них не було, тому «нова сім'я» прийняла хлопчика дуже сердечно, прагнучи створити йому якомога затишнішу й теплішу домашню атмосферу. Там його назвали Аморі (що означало — любий, коханий), оскільки своїм справжнім ім'ям Світлодарові небезпечно було називатися. Воно звучало надто незвично для чужого вуха, і ризикувати через це життям Світлодара було більш ніж нерозсудливо. Тому для всіх Світлодар був хлопчиком Аморі, а справжнім іменем його називали тільки друзі й сім'я. І лише тоді, коли поруч не було чужих...  
Світлодар не забув загибелі любого батька й дотепер дуже страждав. У своєму дитячому сердечку він присягнувся «переробити» цей жорстокий і невдячний світ. Присягнувся посвятити своє майбутнє життя іншим, аби продемонструвати, як гаряче й самовіддано любив Життя і як люто боровся за Добро і Світло його загиблий батько...
В Іспанії разом зі Світлодаром був його рідний дядько — Радан, що не покидав хлопчика ні вночі, ні вдень, постійно хвилюючись за його делікатне, ще не сформоване повністю життя.
Радан душі не чув у своєму чудовому племіннику! І його безмежно лякало, що одного дня хтось обов'язково вистежить їх і обірве цінне життя маленького Світлодара, якому вже тоді, з найперших років існування, сувора доля призначала нести факел Світла і Знання в наш безжалісний, але такий рідний і знайомий, Земний світ. 
Минуло вісім напружених років. Світлодар виріс чудовим юнаком і тепер був значно подібнішим до свого мужнього батька — Ісуса-Радомира. Змужнів і зміцнів, а в його чистих блакитних очах дедалі частіше з'являвся знайомий сталевий відтінок, що колись так яскраво спалахував в очах його батька.  
Світлодар дуже старанно вчився, усією душею сподіваючись колись стати схожим на Радомира. Мудрості і Знання його навчав Волхв Істень – він прийшов туди. Так, так, Ізидоро! — помітивши моє здивування, усміхнувся Сівер. — Той самий Істень, якого ти зустріла в Метеорі. Істень з Раданом прагнули всіляко розвивати живе мислення Світлодара, намагаючись якнайширше відкрити для нього загадковий Світ Знань, аби (в разі біди) хлопчик не був безпорадним і вмів за себе постояти, опинившись віч-на-віч з ворогом або з втратами.
Колись дуже давно попрощавшись зі своєю чудовою сестричкою і з Магдалиною, Світлодар уже ніколи не побачив їх живими... І хоча майже щомісяця хтось приносив йому від них свіжу звісточку, його самотнє серце глибоко сумувало за матір’ю і сестрою — його єдиною справжньою сім'єю, окрім дядька Радана. Але, попри ранній вік, Світлодар уже тоді навчився не виявляти своїх почуттів, що їх вважав непростимою слабкістю справжнього чоловіка. Він прагнув вирости Воїном, як його батько, і не хотів виявляти свою вразливість навколишнім. Так його вчив дядько Радан... і так просила у своїх посланнях матір... далека й дорога Золота Марія.
Після безглуздої і страшної загибелі Магдалини внутрішній світ Світлодара перетворився на суцільний біль... Його поранена душа відмовлялася змиритися з цією несправедливою втратою. І хоча дядько Радан готував його до ймовірності цього давно — нещастя звалилося на хлопця ураганом нестерпної муки, від якої не було рятунку... Його душа страждала, корчившись у безсилому гніві, бо вже нічого не можна змінити... нічого не можна повернути назад. Його чудова, ніжна мати пішла в далекий і незнайомий світ і забрала з собою його любу маленьку сестричку... 
Тепер він сам у цій жорстокій, холодній реальності, і навіть ще не встиг стати справжнім дорослим чоловіком, не зумів остаточно збагнути, як вижити серед цієї ненависті й ворожості...
Але кров Радомира і Магдалини, мабуть, недаремно текла в їх єдиному синові — вистраждавши свій біль і не втративши стійкості, Світлодар здивував навіть Радана, який (як ніхто інший!) знав, наскільки глибоко ранимою може бути душа і як важко інколи повернутися туди, де вже немає тих, кого ти любив і за ким  так щиро і сильно сумував...
Світлодар не хотів здаватися на ласку горя і болю... Що безжальніше «било» його життя, то запекліше він прагнув боротися, пізнавати шляхи до Світла, Добра й порятунку заблукалих у пітьмі людських душ... Люди йшли до нього потоком, благаючи про допомогу. Хтось хотів позбутися хвороби, хтось – вилікувати серце, а дехто просто прагнув до Світла, яким Світлодар щедро ділився.
Тривога Радана зростала. Слава про «чудеса», що їх чинить його необережний племінник, перевалила за Піренейські гори... Дедалі більше страждальців бажали вдатися по допомогу до новоявленого «чудотворця». А він, ніби не помічаючи небезпеки, що назрівала, й далі нікому не відмовляв, упевнено йдучи шляхом загиблого Радомира...
Минуло ще декілька тривожних років. Світлодар мужнів, ставав дедалі сильнішим і спокійнішим. Разом із Раданом вони давно переселилися в Окситанію – здавалося, там навіть повітря дихало вченням його матері, передчасно загиблої Магдалини. Лицарі Храму, які вижили, з широкими обіймами прийняли її сина і присяглися оберігати його й допомагати йому, скільки в них вистачить на це сил.
І от одного разу настав день, коли Радан відчув справжню, відкриту небезпеку... Це була восьма річниця смерті Золотої Марії і Вести — любих матері і сестри Світлодара...
— Поглянь, Ізидоро... — тихо промовив Сівер. — Я покажу тобі, якщо хочеш.
Переді мною відразу постала яскрава, але тужлива, жива картина..... 
Похмурі, оповиті туманом гори щедро скроплював надокучливий дощ із мжичкою, залишаючи в душі відчуття невпевненості і смутку... Сіра, непроглядна імла кутала довколишні замки в кокони туману, перетворюючи їх на самотніх стражів, що охороняли в долині вічний спокій... 
Долина Магів понуро споглядала на похмуру, гнітючу картину, згадуючи яскраві, радісні дні, освітлені променями спекотного літнього сонця... І від цього все навколо сумнішало.
Високий і стрункий молодий чоловік завмерло стояв біля входу до знайомої печери, не ворушився й не подавав жодних ознак життя, ніби сумна кам'яна статуя, що її незнайомий майстер вибив просто в цій холодній кам'яній скелі... 
Я зрозуміла — це, мабуть, і є  дорослий Світлодар. 
Змужнілий і сильний. Владний і водночас дуже добрий... Горда, високо піднята голова свідчила про безстрашність і честь. Дуже довге світле волосся, пов'язане на чолі червоною стрічкою, спадало важкими хвилями за плечі, роблячи його схожим на древнього короля... гордого нащадка Меравінглів.
Притулившись до вологого каменя, Світлодар стояв, не відчуваючи ні холоду, ні вологи, точніше — не відчуваючи нічого... 
Тут, рівно вісім років тому, померла його мати — Золота Марія, і його маленька сестра — смілива, лагідна Веста...
Вони померли, їх по-звірячому й підло вбила божевільна, зла людина... яку послали «отці» святійшої церкви. 
Магдалина так і не дожила, щоб обійняти свого змужнілого сина, який так само сміливо і віддано, як вона, ішов знайомою дорогою Світла і Знання... Жорстокою земною дорогою гіркоти і втрат... 
— Світлодар не зміг пробачити собі, що його не було тут тоді, коли вони потребували його захисту, — знову тихо продовжив розповідь Сівер. — Провина і гіркота гризли його чисте, гаряче серце, змушуючи ще лютіше боротися з нелюдами, що називали себе «слугами бога», «рятівниками» людської душі... Він стискав кулаки і тисячний раз присягався собі, що «перебудує» цей «неправильний» земний світ! Знищить у ньому все фальшиве, «чорне» і зле...
На широких грудях Світлодара червонів кривавий хрест Лицарів Храму... Хрест пам'яті Магдалини. І жодна Земна сила не могла змусити його забути клятву лицарської помсти. 
Яким добрим і лагідним до світлих і чесних людей було його молоде серце, таким самим безжалісним і суворим до зрадників і «слуг» церкви був його холодний мозок. Світлодар був дуже рішучим і суворим у ставленні до себе, але навдивовижу терплячим і добрим до інших. І лише люди без совісті і честі викликали в нього справжню неприязнь. Він не прощав зради й брехні в будь-якій формі й воював з цією ганьбою людини всіма можливими засобами, інколи навіть знаючи, що може програти. 
Раптом крізь сіру пелену дощу по навислій просто над ним скелі потекла дивна, небачена вода, темні бризки якої скроплювали стіни печери, залишаючи на ній моторошнуваті бурі краплі... Пішовши глибоко в себе, Світлодар спершу не звернув на це уваги, але потім, придивившись краще, здригнувся — вода була темно-червоною! Вона текла з гори потоком темної «людської крові», ніби сама Земля, не витримавши підлоти й жорстокості людини, відкрилася ранами всіх її гріхів...
Після першого потоку хлинув другий... третій... четвертий... Доки вся гора не струмувала потоками червоної води. Її було дуже багато... Здавалося, свята кров Магдалини волала про помсту, нагадуючи живучим  про її скорботу!.. 
У низині бурхливі червоні потоки зливалися в один, заповнюючи широку річку Од (Aude), яка, ні на що не зважаючи, величаво пливла, омивала на шляху стіни старого Каркасна й відносила свої потоки далі, у тепле синє море...
(Коли я відвідала ці священні місця, мені вдалося дізнатися, що вода в горах Окситанії набуває червоного забарвлення завдяки червоній глині. Але вигляд потоку «кривавої» води справді дуже вражає...).
Раптом Світлодар насторожено прислухався... але відразу тепло усміхнувся.
— Ти знову мене оберігаєш, дядьку?.. Адже я давно казав тобі — не хочу ховатися!
Радан вийшов із-за кам'яного виступу, сумно хитаючи посивілою головою. Роки не пошкодували його, наклавши на світле обличчя суворий відбиток тривог і втрат... Він уже не видався тим щасливим хлопцем, тим вічно усміхненим сонечком-Раданом, що міг колись розтопити навіть найчерствіше серце. Тепер це загартований незгодами Воїн, що намагався будь-що вберегти найдорожчий свій скарб — сина Радомира і Магдалини, єдине живе нагадування їх трагічних життів... їх мужності... їх світла і їх кохання. 
— У тебе є Обов’язок, Світлодарку... Так само, як і в мене. Ти повинен вижити. Обов’язково. Бо якщо не стане й тебе — це означатиме, що твої батько і мати загинули марно. Що негідники й боягузи виграли нашу війну... Ти не маєш на це права, мій хлопче!
— Помиляєшся, дядьку. Я маю на це своє право, оскільки це моє життя! І я не дозволю комусь заздалегідь писати для нього закони. Мій батько прожив своє коротке життя, підкоряючись чужій волі... Так само, як і моя бідна мати. Лише тому, що, згідно з чужим рішенням, вони рятували тих, хто їх ненавидів. Я ж не маю наміру підкорятися волі однієї людини, навіть якщо ця людина — мій рідний дідусь. Це моє життя, і я проживу його так, як вважаю за потрібне, і чесно!.. Пробач, дядьку Радане!
Світлодар гарячкував. Його молодий розум обурювався проти чужого впливу на його власну долю. За законом молодості, він хотів сам вирішувати за себе, не дозволяючи комусь з боку впливати на його цінне життя. Радан лише сумно усміхався, спостерігаючи за своїм мужнім вихованцем... У Світлодарі всього було достатньо — сили, розуму, витримки і завзятості. Він хотів прожити своє життя чесно й відкрито... але, на жаль, ще не розумів, що з тими, хто на нього полював, відкрита війна неможлива. Тому, що в них не було ні честі, ні совісті, ні серця... 
— Що ж, по-своєму ти маєш рацію, мій хлопче... Це твоє життя. І ніхто не може його прожити, окрім тебе... Я впевнений, ти проживеш його гідно. Але будь обережний, Світлодаре — у тобі тече кров твого батька, і наші вороги ніколи не відступляться від наміру знищити тебе. Бережи себе, мій рідний. 
Поплескавши племінника по плечу, Радан сумно відійшов убік і сховався за виступом кам'яної скелі. Через секунду пролунав зойк і метушня. Щось важко впало на землю і настала тиша...
Світлодар кинувся на звук, але було надто пізно. На кам'яній підлозі печери, зчепившись в останніх обіймах, лежали два тіла: незнайомий йому чоловік, одягнений у плащ з червоним хрестом, і... Радан. Пронизливо скрикнувши, Світлодар кинувся до тіла дядька, яке лежало абсолютно непорушно, ніби життя вже покинуло його, навіть не дозволивши з ним попрощатися. Але, як з’ясувалося, Радан ще дихав. 
— Дядьку, будь ласка, не покидай мене!.. Тільки не ти... Прошу тебе, не покидай мене, дядьку! 
Світлодар розгублено стискав його у своїх міцних чоловічих обіймах, обережно гойдаючи, як маленьке  дитя. Так само, як колись багато разів гойдав його Радан... Було видно, що життя покидало Радана, крапля за краплею витікаючи з його ослаблого тіла золотим струмком... І навіть зараз, знаючи, що вмирає, він непокоївся тільки про одне — як уберегти Світлодара... Як пояснити йому за ці декілька секунд те, чого так і не зумів донести за довгих двадцять п'ять років?.. І як він скаже Марії і Радомиру, там, у тому іншому, незнайомому світі, що не зумів зберегти себе, що їх син тепер зовсім сам?..
— Послухай, синку... Ця людина — не Лицар Храму, — показуючи на вбитого, хрипко промовив Радан. — Я знаю їх усіх — він чужий... Розкажи про це Гундомеру... Він допоможе... Знайдіть їх... або вони знайдуть тебе. А найкраще — вирушай, Світлодарку... Вирушай до Богів. Вони захистять тебе. Це місце залите нашою кров'ю... її тут надто багато... вирушай, рідний...
Повільно-повільно очі Радана заплющилися. З розтиснутої безсилої руки з брязкотом випав на землю лицарський кинджал. Він був дуже незвичайним... Світлодар поглянув уважніше — це просто неможливо!.. Така зброя належала дуже вузькому колу лицарів, тільки тим, які колись особисто знали Іоана — на кінці рукоятки видніла золочена коронована голова...
Світлодар знав достеменно — цього клинка в Радана не було вже давно (колись він залишився в тілі його ворога). Отже, сьогодні він, захищаючись, вихопив зброю вбивці?.. Але як вона могла потрапити в чиїсь чужі руки?!. Чи міг хтось із знайомих йому лицарів Храму зрадити справу, заради якої всі вони жили?! Світлодар у це не вірив. Він знав цих людей, як самого себе. Ніхто з них не міг вчинити такої підлоти. Їх можна було лише вбити, але неможливо було змусити зрадити. У такому разі — ким була людина, що володіла цим особливим кинджалом?!. 
Радан лежав нерухомий і спокійний. Усі земні турботи й гіркота покинули його назавжди... Його обличчя, що з роками зробилося жорстоким, тепер розгладилося і знову нагадувало того радісного молодого Радана, якого так любила Золота Марія і якого всією душею обожнював його загиблий брат Радомир... Він знову видавався щасливим і світлим, наче й не було поряд страшної біди, ніби в нього на душі знову радісно і спокійно... 
Світлодар стояв навколішках, не кажучи ні слова. Його заціпеніле тіло тихенько погойдувалося з боку на бік, ніби допомагаючи собі вистояти, пережити цей безжалісний, підлий удар... Тут, у тій самій печері, вісім років тому не стало Магдалини... А тепер він прощався з останньою рідною людиною, залишаючись насправді зовсім сам. Радан мав рацію — це місце ввібрало надто багато їх родинної крові... Недаремно навіть струмки забарвилися багряним... ніби прагнучи сказати, щоб він вирушав... І вже ніколи не повертався.
Мене трясло в якійсь дивній лихоманці... Це було страшно! Зовсім неприпустимо і незбагненно — адже ми звалися людьми!!! І десь має бути межа людській підлості і зраді? 
— Як ти зміг жити з цим так довго, Сівере? Усі ці роки, знаючи про це, як ти зумів зберегти спокій?!
Він лише сумно усміхнувся, не відповідаючи на моє запитання. А я, щиро дивуючись з мужності і стійкості цієї чудової людини, відкривала для себе цілком новий аспект його самовідданого і важкого життя... його чистої душі, що не здавалася... 
— Після вбивства Радана минуло ще декілька років. Світлодар помстився за його смерть, знайшовши вбивцю. Як він і передбачав, це не був хтось із Лицарів Храму. Але вони так ніколи й не дізналися, ким насправді був чоловік, якого послали до них. Однак відомо було, що перш ніж убити Радана, він так само підло знищив прекрасного, світлого Лицаря, що йшов з ними від самого початку. Знищив тільки для того, щоб заволодіти його плащем і зброєю і створити враження, що Радана вбили свої... 
Нагромадження цих гірких подій отруїло втратами душу Світлодара. Тепер у нього була тільки одна втіха — його чисте, справжнє кохання... Його люба, ніжна Маргарита... Це була чудова катарська дівчина, послідовниця вчення Золотої Марії. І вона чимось невловимо нагадувала Магдалину... Чи таким самим довгим золотим волоссям, чи м'якістю й неквапливістю рухів, а може, просто ніжністю й жіночністю обличчя, але Світлодар дуже часто ловив себе на тому, що шукає в ній дорогі серцю спогади з давнього минулого... 
Через рік у них народилася дівчинка. Назвали її Марією. 
Як і пообіцяли Радану, маленьку Марію відвезли до милих мужніх людей — катарів — яких Світлодар дуже добре знав і яким повністю довіряв. Вони зобов'язалися виростити Марію як свою доньку, не шкодуючи зусиль і попри будь-які загрози. Відтоді так і повелося — щойно народжувалося в лінії Радомира і Магдалини нове дитя, його віддавали на виховання людям, яких не знала і про яких не підозрювала «свята» церква. До цього вдавалися, щоб зберегти їхні безцінні життя, дати їм змогу прожити їх до кінця. Щасливі чи сумні роки...
— Але як вони могли віддавати своїх дітей, Сівере? Невже батьки ніколи вже не бачили їх?.. — вражено запитала я.
— Ну чому ж не бачили? Бачили. Просто кожна доля складалася по-різному... Деякі батьки жили поблизу, особливо матері. Іноді траплялося, що вони навіть поселялися в тих самих людей, які виховували їхніх дітей. По-різному жили... Тільки одне ніколи не змінювалося — прислужники церкви не втомлювалися йти їхнім слідом, немов шукачі, не пропускаючи найменшої можливості знищити батьків і дітей, у яких текла кров Радомира і Магдалини, люто ненавидячи за це навіть найменшу новонароджену  дитину...
— Як часто вони гинули — нащадки? Чи хтось проживав своє життя повністю? Чи допомагали ви їм, Сівере? Чи допомагала їм Метеора?.. — я буквально засипала його зливою запитань, не в змозі зупинити свою нетерплячу цікавість.
Сівер на мить замислився, потім сумно промовив:
— Ми намагалися допомогти... але чимало з них відмовлялися. Думаю, звістка про батька, що віддав свого сина на загибель, століттями жила в їхніх серцях, не прощаючи нас і не забуваючи. Біль може виявитися жорстоким, Ізидоро. Він не вибачає помилок. Особливо тих, які неможливо виправити... 
— Чи знав ти ще когось із цих дивовижних нащадків, Сівере? 
— Ну звісно, Ізидоро! Ми знали всіх, але аж ніяк не всіх вдалося побачити. Деяких, думаю, знала й ти. Але чи дозволиш спершу закінчити про Світлодара? Його доля була складною і дивною. Тобі цікаво дізнатися про неї? — Я лише кивнула, і Сівер розповідав далі... — Після народження чудової донечки Світлодар вирішив нарешті виконати бажання Радана... Пам'ятаєш, умираючи, Радан просив його піти до Богів? 
— Ти не зовсім маєш рацію, мій друже... Може, це не зовсім те, що люди розуміють під Богами, але на Землі завжди є хтось із тих, хто тимчасово перебуває на їхньому місці. Хто спостерігає, щоб Земля не підійшла до обриву й не настав страшний і передчасний кінець життя на ній. Світ ще не народився, Ізидоро, ти це знаєш. Землі ще потрібна постійна допомога. Але люди не мають про це відати... Вони повинні давати собі раду самі. Інакше допомога заподіє тільки шкоду. Тому Радан не так уже не мав рації, посилаючи Світлодара до тих, хто спостерігає. Він знав, що до нас Світлодар ніколи не піде. От і намагався врятувати його, захистити від нещастя. Адже Світлодар був прямим нащадком Радомира, його первістком-сином. Він був найнебезпечнішим, тому що був найближчим. І якби його вбили, ніколи вже не мав би продовження цей чудовий і світлий Рід. 
Попрощавшись зі своєю любою, лагідною Маргаритою й поколисавши востаннє маленьку Марію, Світлодар вирушив у дуже далеку й непросту дорогу... У незнайому північну країну, туди, де жив той, до кого посилав його Радан. І звали якого — Мандрівником...
Мине ще дуже багато років, перш ніж Світлодар повернеться додому. Повернеться, щоб загинути... Але він проживе повне і яскраве Життя... Знайде Знання і Розуміння світу. Знайде те, за чим так довго і наполегливо йшов... 
Я покажу тобі їх, Ізидоро... Покажу те, чого ще ніколи й нікому не показував.
Довкола повіяло холодом і простором, ніби я несподівано поринула у вічність... Відчуття було незвичним і дивним — від нього водночас віяло радістю і тривогою... Я здавалася собі маленькою і нікчемною, ніби хтось мудрий і величезний спостерігав тієї миті за мною, прагнучи зрозуміти, хто ж це посмів потривожити його спокій. Але швидко це відчуття зникло, залишилася тільки велика і глибока, «тепла» тиша...
На безкрайній смарагдовій галявині, схрестивши ноги, один навпроти одного сиділи два чоловіки... Сиділи, заплющивши очі й не промовляючи ні слова. Та все ж було зрозуміло — вони говорили... 
Я збагнула — говорили їх думки... 
Серце скажено билося, ніби хотіло вискочити!.. Я спробувала сконцентруватися й заспокоїтися, щоб жодним чином не перешкодити цим зосередженим людям, що пішли у свій загадковий світ, і спостерігала за ними, затамувавши подих, прагнучи запам'ятати в душі їхні образи, бо знала — таке не повториться. Окрім Сівера, ніхто вже не покаже мені того, що було так тісно пов'язане з нашим минулим, з нашою Землею, що страждає, але не здається...
Один із тих, хто сидів, видався дуже знайомим і, звісно, добре придивившись, я відразу впізнала Світлодара... Він майже не змінився, тільки волосся було коротшим. А обличчя – майже таке саме молоде і свіже, як того дня, коли він покидав Монтсегур... 
Другий був теж порівняно молодим і дуже високим (що впадало в очі навіть тоді, коли він сидів). Його довге, біле, запорошене «інеєм» волосся спадало на широкі плечі й світилося під променями сонця чистим сріблом. Цей колір був для нас дуже незвичним — ніби несправжнім...
Але найбільше вражали його очі — глибокі, мудрі й дуже великі, вони сяяли таким самим чистим сріблястим світлом... Ніби хтось щедрою рукою розсипав у них міріади срібних зірок... 
Обличчя незнайомця було суворим і водночас добрим, зосередженим і відчуженим, ніби одночасно він проживав не лише наше, Земне, а й якесь інше, чуже життя...
Якщо я правильно зрозуміла, це був саме той, кого Сівер називав Мандрівником. Той, хто спостерігав...
Обоє були одягнені в біло-червоний довгий одяг, підперезаний товстим, витим, червоним шнуром. 
Світ довкола цієї незвичайної пари плавно коливався, змінюючи свої контури, ніби вони сиділи в якомусь закритому розгойданому просторі, доступному тільки для них двох. Повітря довкола, запашне і прохолодне, пахло лісовими травами, ялинами і малиною... Легкий вітерець ніжно пестив соковиту високу траву, залишаючи в ній запахи далекого бузку, свіжого молока і кедрових шишок... Земля тут була навдивовижу безпечною, чистою і доброю, немов не торкалися її мирські тривоги, не проникала в неї людська злість, не ступала туди брехлива, зрадлива людина... 
Двоє співрозмовників встали й, усміхаючись один одному, почали прощатися. Першим заговорив Світлодар.	
— Дякую тобі, Мандрівнику... Низький тобі уклін. Я вже не зможу повернутися, ти знаєш. Вирушаю додому. Але я запам'ятав твої уроки і передам їх іншим. Ти завжди житимеш у моїй пам'яті і в моєму серці. Прощавай.
— Іди з миром, сину світлих людей — Світлодаре. Я радий, що зустрів тебе. І зажурений, що прощаюся з тобою... Я подарував тобі все, що ти в силі був осягнути... І що ти в силі віддати іншим. Але це не означає, що люди захочуть прийняти те, що ти бажатимеш їм повідати. Запам'ятай,  знаючий, людина сама відповідає за свій вибір. Не боги, не доля — лише сама людина! І доки вона цього не зрозуміє — Земля не почне змінюватися, не стане кращою... Легкої тобі дороги додому, посвячений. Нехай оберігає тебе твоя Віра. І нехай допоможе тобі наш Рід...
Видіння зникло. А тепер навколо було порожньо й самотньо. Ніби старе тепле сонце тихо сховалося за чорну хмару...
— Скільки ж часу минуло відтоді, як Світлодар пішов з дому, Сівере? Я вже було подумала, що він вирушав надовго, може, навіть до кінця свого життя...
— А він і пробув там усе своє життя, Ізидоро. Довгих шість десятків років. 
— Але він виглядає зовсім молодим! Отже, він також зумів жити довго, не старіючи? Він знав давній секрет? Чи його навчив Мандрівник?
— Цього я не можу тобі сказати, мій друже, бо не відаю. Але знаю інше — Світлодар не встиг навчити того, чого роками його вчив Мандрівник — йому не дозволили... Але він устиг побачити продовження свого чудового Роду — маленького праправнука. Устиг наректи його справжнім ім'ям. Це дало Світлодарові рідкісну можливість — померти щасливим... Інколи навіть такого досить, аби життя не здавалося марним, чи не так, Ізидоро?
— І знову — доля вибирає найкращих!.. Навіщо ж було йому ціле життя вчитися? Навіщо залишав свою дружину й дитину, якщо все виявилося марним? Чи в цьому був якийсь великий сенс, якого я досі не можу осягнути, Сівере?
— Не побивайся даремно, Ізидоро. Ти все чудово розумієш — вдивися в себе, бо відповіддю є ціле твоє життя... Адже ти борешся, хоча й добре знаєш, що не вдасться виграти — не зможеш перемогти. Але хіба ти можеш вчинити інакше?..
Людина не може, не має права здаватися, допускаючи можливість програшу. Навіть якщо це будеш не ти, а хтось інший, хто після твоєї смерті окрилиться твоєю мужністю й відвагою — це вже не даремно. Просто земна людина ще не доросла, щоб зуміти таке осмислити. Більшості людей боротьба цікава тільки доти, доки вони живі, але нікого з них не цікавить, що буде потім. Вони наразі не вміють «жити для нащадків», Ізидоро.
— Сумно, якщо ти маєш рацію, друже мій... Але це не зміниться сьогодні. Тому, повертаючись до нашої попередньої розмови, чи можеш сказати, чим завершилося життя Світлодара?
Сівер лагідно усміхнувся.
— А ти теж значно змінюєшся, Ізидоро. Під час нашої попередньої зустрічі ти одразу почала б запевняти мене, що я не маю рації!.. Ти тепер чимало розумієш, друже мій. Тільки шкода, що йдеш даремно... адже ти можеш незрівнянно більше!  
Сівер на мить замовк, але майже відразу повів далі розповідь. 
— Після довгих і важких років самотніх поневірянь Світлодар нарешті повернувся додому, у свою любу Окситанію... де його чекали сумні, непоправні втрати.
Давним-давно пішла з життя його люба ніжна дружина — Маргарита, що так і не діждалася його, щоби розділити з ним їхнє непросте життя... Також не застав він і чудової внучки Тари, яку подарувала їм донька Марія... і правнучки Марії, що померла, народжуючи його праправнука, що лише три роки тому з'явився на світ. Надто багато рідного втрачено... Занадто важка ноша тиснула на нього, не даючи змоги тішитися решті життя...
Поглянь на них, Ізидоро... Вони варті того, аби ти їх пізнала.
І знову я з'явилася там, де жили дорогі моєму серцю давно померлі люди... Гіркота закутувала мою душу в саван мовчання, не дозволяючи з ними спілкуватися. Я не могла звернутися до них, не могла навіть сказати, якими мужніми й чудовими вони були... 
На самій вершині високої кам'яної гори стояло троє людей... Один із них – Світлодар – виглядав дуже сумним. Поруч, спершись на його руку, стояла дуже красива молода жінка, а за неї чіплявся маленький білявий хлопчик, що притискав до грудей величезний оберемок яскравих польових квітів.
— Кому ти так багато нарвав, Білоярку? — лагідно запитав Світлодар.
— Ну як?!.. — здивувався хлопчисько, відразу розділяючи букет на три рівні частини. — Ось це — мамусі... Це – милій бабусі Тарі, а це — бабусі Марії. То хіба неправильно, дідусю?
Світлодар не відповів, тільки міцно притиснув хлопчика до грудей. Він – усе, що в нього залишалося... цей чудовий лагідний малюк. Після того як під час пологів померла Білоярова мати, а Світлодарова правнучка Марія (якої він ніколи не бачив), у маляти зоставалися тільки тітка Марсіла (що стояла поряд з ними) і батько, якого Білояр майже не пам'ятав, оскільки той постійно десь воював.
— А правда, що ти тепер уже ніколи не підеш, дідусю? Правда, що будеш зі мною і вчитимеш мене? Тітка Марсіла каже, що ти тепер завжди житимеш тільки з нами. Це правда, дідусю?
Оченята малюка сяяли, як яскраві зірочки. Мабуть, поява звідкись такого молодого і сильного діда захоплювала хлопчика! Ну а «дід», сумно його обіймаючи, думав про тих, кого ніколи вже не побачить, навіть якби прожив на Землі сто самотніх років...
— Нікуди не піду, Білоярку. Куди ж мені йти, якщо ти тут?.. Адже ми тепер з тобою завжди будемо разом, правда? Ти і я — така велика сила!.. Так? 
Малюк від задоволення повискував і притискався до свого новоявленого діда, ніби той міг раптом зникнути, так само раптово, як і з'явився.
— Ти й справді нікуди не плануєш їхати, Світлодаре? — тихо запитала Марсіла.
Світлодар лише сумно похитав головою. Та й куди було йому йти, куди вирушати?.. Це була його земля, його коріння. Тут жили й померли всі, кого він любив, хто був йому дорогий. І саме сюди він ішов ДОДОМУ.
У Монтсегурі з його приходу невимовно втішилися. Правда, там уже не було жодного з тих, хто пам'ятав би його. Але були їхні діти і внуки. Були його КАТАРИ, яких він усім своїм серцем любив і всією душею поважав.

Віра Магдалини квітнула в Окситанії, як ніколи раніше, давно вийшовши за межі цієї території! Це був Золотий Вік катарів. Їхнє вчення мчало по країнах потужною, непереможною хвилею, змітаючи будь-які перешкоди на своєму чистому і правильному шляху. Дедалі більше нових людей приєднувалося до них. І попри «чорні» спроби «святої» католицької церкви знищити їх, вчення Магдалини і Радомира захоплювало всі істинно світлі і мужні серця, і всі гострі, відкриті новому, уми. У найдальших куточках землі менестрелі виспівували чудові пісні окситанських трубадурів, розкриваючи очі й уми освічених, а «звичайних» людей забавляючи своєю романтичною майстерністю. Окситанія квітнула, як прекрасна яскрава квітка, що вбирала життєву силу світлої Марії. Здавалося, жодна сила не зможе протистояти цьому потужному потоку Знання і світлої, вселенської Любові. Тут люди ще поклонялися своїй Магдалині, обожнюючи її. Наче вона досі жила в кожному з них... Жила в кожному камінчику, в кожній квітці, кожній крупинці цієї дивної, чистої землі...
Якось, гуляючи знайомими печерами, Світлодар натрапив на нову, і вона вразила його до глибини душі... Там, у спокійному тихому куточку стояла його чудова мати — улюблена Марія Магдалина!.. Здавалося, природа не змогла забути цю чудову, сильну жінку і, всупереч усьому, створила її образ своєю всемогутньою, щедрою рукою.

Обернувшись, трохи далі Світлодар побачив ще одне диво — в іншому кутку печери була статуя його сестри! Вона нагадувала кучеряву дівчинку, що над чимось стояла... (Веста над тілом своєї матері?..) У Світлодара волосся заворушилося!.. Йому здалося, що починає божеволіти. І він швидко вискочив з печери. 
Потім, трохи отямившись від потрясіння, Світлодар запитав у Марсіли, чи знає вона про те, що він побачив. І коли почув ствердну відповідь, його душа буквально «заплакала» сльозами щастя — у цій землі й справді все ще жила його мати — Золота Марія! Сама земля Окситанії відтворила в собі цю прекрасну жінку — «оживила» в камені свою Магдалину... Це було справжнім творінням любові... І люблячим архітектором була природа.
У мене на очах блищали сльози... І нітрохи не було за це соромно. Я віддала б дуже багато, щоб зустріти когось із них живим!.. Особливо Магдалину. Яка чудова, древня Магія палала в душі цієї дивовижної жінки, коли вона створювала своє чарівне царство?! Царство, в якому правило Знання і Розуміння, і кістяком якого була Любов. Але не та любов, про яку кричала «свята» церква, яка позбавила це чудове слово його глибокого змісту, що вже й чути його не хотілося, а та прекрасна і чиста, справжня і мужня, єдина і дивовижна ЛЮБОВ, з іменем якої народжувалися держави... з іменем якої древні воїни кидалися в бій... з іменем якої народжувалося нове життя... іменем якої змінювався на краще наш світ... Саме цю Любов несла Золота Марія. І саме цій Марії мені хотілося б вклонитися... За все, що вона несла, за її чисте світле ЖИТТЯ, за її сміливість і мужність, і за Любов.
Але, на жаль, це було неможливо... Вона жила століття тому. І я не могла бути тією, хто знав її. Неймовірно глибокий, світлий смуток раптом захлеснув мене з головою, і гіркі сльози хлинули потоком... 
— Ну що ти, мій друже!.. Тебе чекають інші печалі! — здивовано вигукнув Сівер. — Прошу тебе, заспокойся...
Він лагідно торкнувся моєї руки й поступово смуток зник. Залишилася тільки гіркота, ніби я втратила щось світле і дороге...
— Тобі не можна розслаблятися... Тебе чекає війна, Ізидоро.
— Скажи, Сівере, вчення катарів називали Вченням Любові через Магдалину?
— Тут ти не зовсім маєш рацію, Ізидоро. Вченням Любові його називали не посвячені. Для тих, хто розумів, воно мало зовсім інший зміст. Вслухайся в звучання слів, Ізидоро: любов по-французьки звучить — амор (amour) — чи не так? А тепер розділи це слово, відокремивши від нього букву «а»... Вийде а’мор (а'mort) — без смерті... От і виходить справжнє значення вчення Магдалини — Вчення Безсмертних. Як я вже раніше тобі казав — усе просто, Ізидоро, якщо правильно дивитися і слухати... Ну а для тих, хто не чує — хай залишається Вченням Любові... адже це теж красиво. Та й дещиця істини в цьому є. 
Я цілковито остовпіла. Вчення Безсмертних!.. Даарія... То от що було вченням Радомира і Магдалини!.. Сівер дивував мене безліч разів, але ще ніколи так не приголомшував!.. Вчення катарів притягувало мене своєю потужною, чарівною силою, і я не могла пробачити собі, що не говорила про це з Сівером раніше. 
— Скажи, Сівере, чи збереглися хоча б якісь записи катарів? Адже мало щось зберегтися? Якщо не самих Досконалих, то хоча б учнів. Я маю на увазі щось про їх справжнє життя і вчення. 
— На жаль — ні, Ізидоро. Інквізиція знищила все і скрізь. Її васалів, за наказом Папи, скеровували навіть в інші країни, аби знайти і знищити кожен рукопис, кожен шматочок бересту, що зберігся... Ми шукали хоча б щось, але нічого не змогли врятувати. 
— Ну а самі люди? Чи не міг хтось із них зберігати це крізь століття?
— Не знаю, Ізидоро... Думаю, навіть якщо в когось і був якийсь запис, то за цей час він зазнав змін. Адже людині властиво все перекроювати на свій лад... Особливо, якщо вона чогось не розуміє. Отже, навряд чи щось збереглося – таким, яким воно було. Шкода... Правда, у нас є щоденники Радомира й Магдалини, але це було до створення катарів. Хоча, думаю, вчення не змінилося.
— Пробач за мої сумбурні думки й запитання, Сівере. Бачу, що втратила багато, не прийшовши до вас. Але все-таки, я наразі жива. А поки дихаю, ще можу тебе запитувати, чи не так? Чи розповіси мені, як закінчилося життя Світлодара? Пробач за те, що перервала.
Сівер щиро усміхався. Йому подобалися мої нетерплячість і спрага «встигнути» дізнатися. І він охоче розповідав далі.
— Повернувшись, Світлодар жив і вчив в Окситанії тільки два роки, Ізидоро. Але ці роки стали найдорожчими і найщасливішими роками його мандрівного життя.
Його дні, освітлені веселим сміхом Білояра, минали в улюбленому Монтсегурі, в оточенні Досконалих, яким Світлодар чесно і щиро намагався передати те, чого довгі роки вчив його далекий Мандрівник.
Вони збиралися в Храмі Сонця, який удесятеро збільшував собою потрібну їм Живу Силу. А також захищав від небажаних «гостей», коли хтось мав намір таємно туди проникнути, не бажаючи з'являтися відкрито.
Невдовзі сталася непередбачена і досить забавна ситуація, після якої найближчі Досконалі (а потім і решта катарів) почали називати Світлодара «вогненним». Під час одного із звичайних занять Світлодар, забувшись, повністю розкрив перед ними свою високу енергетичну Сутність... Як відомо, всі без винятку Досконалі були відаючими. І поява вогненної сутності Світлодара викликала справжній шок у Досконалих... Посипалися тисячі запитань, на багато з яких навіть Світлодар не мав відповідей. Відповісти міг, напевно, лише Мандрівник, але він був недосяжним і далеким. Тому Світлодарові довелося пояснювати друзям сам... Вдалося йому це чи ні — невідомо. Але від того дня всі катари називали його Вогненним Вчителем. 
(Про існування Вогненного Вчителя й справді згадано в деяких сучасних книгах про катарів, але, на жаль, не про справжнього... Мабуть, мав рацію Сівер, коли казав, що люди, не розуміючи, переробляють усе на свій лад... Як мовиться: «чули дзвін, та не знають, де він»... Наприклад, я знайшла спогади «останнього катара» Деода Роше, який каже, що Вогненним Вчителем був якийсь Штайнер(?!)... Знову ж таки, до Чистого і Світлого насильно «приживлюють» народ Ізраїлю.... якого ніколи не було серед справжніх Катарів.)
 Минуло два роки. Мир і спокій панували у втомленій душі Світлодара. Дні збігали за днями, відносячи щоразу далі давні печалі... Малюк Білояр, здавалося, ріс не щоднини, а щохвилини, ставав дедалі кмітливішим і розумнішим, випереджуючи всіх своїх старших друзів, що дуже тішило дідуся Світлодара. 
Але одного з таких щасливих, спокійних днів Світлодар раптом відчув дивну, щемливу тривогу... Його Дар казав йому — у його мирні двері стукає біда...
Начебто нічого не змінилося, нічого не відбувалося. Але тривога Світлодара зростала, отруюючи приємні миті цілковитого спокою.
 Якось Світлодар гуляв околицями з маленьким Білояром (мирське ім'я якого – Франк) неподалік печери, в якій загинула майже вся його сім'я. Погода була чудовою, сонячною і теплою, і ноги самі скерували Світлодара відвідати сумну печеру... Маленький Білояр, як завжди, нарвав поблизу польових квітів, і дідусь із праправнуком прийшли вклонитися місцю померлих. 
Напевно, хтось колись наклав прокляття на цю печеру для його сім'ї, інакше неможливо збагнути, як вони, такі надзвичайно обдаровані, раптом чомусь повністю втрачали свою чутливість, потрапляючи саме (і лише) в цю печеру, і, як сліпі кошенята, прямували просто розставлений в кимось капкан. 
Білояр, що весело щебетав свою улюблену пісеньку, раптово замовк – так бувало завжди, коли входив до знайомої печери. Хлопчик не розумів, що змушувало його поводитися саме так, але щойно вони входили всередину — весь його веселий настрій кудись випаровувався, а в сердечку був лише смуток...
— Скажи мені, дідусю, чому тут завжди вбивали? Це місце дуже сумне, я це «чую»... Ходімо звідси, дідусю! Мені воно дуже не подобається... Тут постійний запах біди.
Малюк боязко пересмикнув плічками, ніби й справді відчув якусь біду. Світлодар сумно усміхнувся, міцно обійняв хлопчика й хотів уже вийти назовні, як біля входу в печеру несподівано з'явилися четверо незнайомих йому чоловіків. 
— Вас не запрошували сюди, непрохані. Це родинна печальня, і сюди заборонено вхід стороннім. Ідіть з миром, — тихо промовив Світлодар.
Він відразу гірко пошкодував, що взяв із собою Білояра. Малюк перелякано притискався до діда, мабуть, відчуваючи щось погане. 
— Що ж, це і є відповідне місце!.. — нахабно засміявся один з незнайомців. — Не доведеться нічого шукати...
Вони почали оточувати беззбройну пару, але наразі намагалися не наближатися. 
— Ну, прислужнику Диявола, покажи нам свою силоньку! — підбадьорювали себе «святі воїни». — Що, не допомагає твій рогатий пан?
Незнайомці злили себе навмисно, прагнучи не піддаватися страху, оскільки про неймовірну силу Вогненного Вчителя, мабуть, наслухалися чимало. 
Лівою рукою Світлодар легко засунув малюка за спину, а праву простягнув до тих, що прийшли, ніби загороджуючи вхід у печеру. 
— Я попередив вас, далі – вибір за вами... — суворо промовив він. — Ідіть, і з вами нічого поганого не станеться.
Четверо зухвало зареготали. Один із них, найвищий, витягнув вузький ніж і, нахабно ним розмахуючи, пішов на Світлодара... І тоді Білояр, перелякано пискнувши, вирвався з дідових рук, кулею кинувся до чоловіка з ножем й почав боляче бити його по колінах підхопленим на бігу важким камінцем. Незнайомець заревів від болю і, як муху, відкинув хлопчика подалі від себе. Але біда в тому, що ті, що «прийшли», стояли коло самого входу в печеру... І незнайомець шпурнув Білояра саме в бік входу... Пронизливо закричавши, хлопчик перекинувся через голову і, як легкий м'ячик, полетів у прірву... Це сталося за кілька коротких секунд, і Світлодар не встиг... Засліплений від болю, він простягнув руку до чоловіка, який ударив Білояра — той без жодного звуку пролетів у повітрі кілька кроків і, вдарившись головою об стіну, як громіздкий мішок, з'їхав на кам'яну підлогу. Його «напарники», побачивши сумний фінал свого ватажка, купою позадкували всередину печери. І тоді Світлодар зробив одну-єдину помилку... Захотів побачити, чи живий Білояр, і дуже близько підсунувся до урвища і лише на мить відвернувся від убивць. І відразу один з них, блискавкою підскочивши ззаду, завдав йому в спину різкого удару ногою... Тіло Світлодара відлетіло в безодню слідом за маленьким Білояром... Усе було закінчено. Уже не було на що дивитися. Підлі «людці», штовхаючи один одного, швиденько втекли з печери...
Через деякий час над обривом біля входу з'явилася білява маленька голівка. Дитя обережно вилізло на краєчок виступу і побачивши, що всередині нікого немає, сумно заплакало... Мабуть, весь шалений страх і образа, а може й удари, вилилися водоспадом сліз, змиваючи пережите... Він плакав гірко і довго, сам собі примовляючи, злючись і жаліючи, ніби дідусь міг почути... ніби міг повернутися, щоб його врятувати...
— Я ж казав — ця печера зла!.. Я казав... казав тобі! — здригаючись і схлипуючи, голосив малюк. — Ну чому ти мене не послухав! І що мені тепер робити?.. Куди мені тепер іти?..
Сльози лилися по брудних щічках пекучим потоком, розриваючи маленьке сердечко... Білояр не знав, чи живий ще його улюблений дідусь... Не знав, чи повернуться злі люди. І йому було шалено страшно. І не було нікого, щоб його заспокоїти... нікого, щоб захистити... 
А Світлодар непорушно лежав на самому дні глибокої ущелини. Його широко розплющені, чисті блакитні очі, нічого не бачачи, дивилися в небо. Він пішов далеко-далеко, де його чекала Магдалина... і любий батько з добрим Раданом... і сестричка Веста... і його ніжна, лагідна Маргарита з донькою Марією... і незнайома внучка Тара... І всі-всі ті, хто давно загинув, захищаючи свій рідний і улюблений світ від нелюдів, що називали себе людьми... 
А тут, на землі, у самотній порожній печері, на кругленькому камінчику, згорбившись, сиділа людина... Хлопчик виглядав ще зовсім маленьким. І дуже наляканим. Гірко, надривно плачучи, він люто розтирав кулачками злі сльози і присягався у своїй дитячій душі, що настане день, коли він виросте, і тоді обов'язково виправить «неправильний» світ дорослих... Зробить його радісним і добрим! 
Цим чоловічком був Білояр... великий нащадок Радомира і Магдалини. Загублена у світі великих людей маленька Людина, яка плаче...
41. Ізидора-7. Катари 
Те, що я почула з уст Сівера, вчергове наповнило моє серце тугою… І я знову запитувала себе: невже ці непоправні втрати закономірні?.. Невже нема способу звільнити світ від нечисті і злоби?!. Ця страшна машина глобального вбивства змушувала холонути в жилах кров, і надії на порятунок не було. А водночас потужний потік цілющої сили вливався звідкись у мою поранену душу, відкриваючи в ній кожну клітинку, кожен подих на боротьбу із зрадниками, боягузами і негідниками!.. З тими, хто вбивав чистих і сміливих – не соромлячись, з допомогою будь-яких засобів, щоб знищити кожного, хто міг становити для них небезпеку...
— Розкажи мені ще, Сівере! Розкажи, будь ласка, про Катарів. Як довго вони прожили без своєї Зірки-дороговказу, без Магдалини? 
Але Сівер чомусь раптово захвилювалася й напружено відповів: 
— Пробач, Ізидоро, але думаю, що розповім тобі про це пізніше... Не можу зараз тут залишатися. Прошу тебе, тримайся, мій друже. Що б сталося — намагайся бути сильною... 
І, м'яко розтанувши, пішов «подихом»...
А на порозі вже знову стояв Карафа. 
— Ну і що, Ізидоро, надумали щось розсудливе? — не привітавшись, почав Карафа. — Дуже сподіваюся, що цей тиждень напоумить Вас, і мені не доведеться вдаватися до найбільш крайніх заходів. Адже я казав Вам цілком щиро — я не хочу заподіювати шкоду Вашій чудовій доньці, радше навпаки. Я б тішився, якби Ганна й далі вчилася й пізнавала нове. Її вчинки наразі дуже запальні, а думки – категоричні, але вона має величезний потенціал. Можна лише уявити, на що вона була б спроможна, якби дозволити йому правильно розкритися!.. Як Ви до цього ставитеся, Ізидоро? Адже для цього мені лише потрібна Ваша згода. І тоді у Вас знову все буде добре. 
— Не враховуючи смерті мого чоловіка і батька, чи не так, Ваша святосте? — гірко запитала я. 
— Ну, це було непередбаченим ускладненням (!..). Але у Вас іще залишилася Ганна, не забувайте про це! 
— А чому в мене загалом хтось має «залишатися», Ваша святосте?.. Адже в мене була чудова сім'я, яку я дуже любила і яка була для мене всім на світі! Але Ви її знищили... тільки через «непередбачене ускладнення», як Ви щойно висловилися!.. Невже живі люди й справді не мають для Вас жодного значення?! 
Карафа розслаблено сів у крісло і цілком спокійно промовив: 
— Люди цікавлять мене лише настільки, наскільки послушні вони нашій святійшій церкві. Або наскільки неординарний і незвичайний їх розум. Але такі трапляються, на жаль, украй нечасто. Звичайний натовп мене не цікавить зовсім! Це зборище маломислячого м'яса, яке не надається ні на що, окрім як виконувати чужу волю й чужі накази, бо їхній мозок не в змозі осягнути навіть найпримітивнішу істину. 
Попри те, що я знала Карафу, відчувала, як у мене від хвилювання голова пішла обертом... Як можна жити з такими думками?!.
— Ну а обдаровані?.. Адже ви боїтеся їх, Ваша святосте, чи не так? Інакше Ви не вбивали б їх так жорстоко. Скажіть, якщо Ви все одно врешті-решт спалюєте їх, то навіщо так нелюдяно їх мучити до того, як вони потраплять на вогнище? Невже Вам замало того звірства, яке Ви чините, спалюючи живцем цих нещасних?.. 
— Вони повинні покаятися і зізнатися, Ізидоро! Інакше їхня душа не очиститься, попри те, що я піддам їх полум'ю святого вогнища. Вони зобов'язані позбутися зародження в них диявола — позбутися свого брудного Дару! Інакше їхня душа, прийшовши на Землю з пітьми, знову порине в таку саму пітьму... І я не зможу виконати свій обов’язок — приєднати їхні пропащі душі до Господа Бога. Ви це розумієте, Ізидоро?! 
Ні, я не розуміла... оскільки це було справжнісінька маячня вкрай божевільної людини!.. Незбагненний мозок Карафи був для мене загадкою за сімома важезними замками... Й осягнути цю загадку, по-моєму, не міг ніхто. Інколи святійший Папа здавався мені розумною й освіченою людиною, що знає набагато більше, ніж будь-яка ординарна начитана й освічена людина. Як я вже казала раніше, він був чудовим співбесідником, що демонстрував чіпкий і гострий розум і повністю підкоряв оточення. Та інколи... те, що він «промовляв», аж ніяк не скидалося на щось нормальне чи зрозуміле. Де ж у такі хвилини був його винятковий розум?..  
— На Бога, Ваша святосте, адже Ви розмовляєте зараз зі мною! Навіщо вдавати?!. Про якого «господа» йдеться? І до якого «господа» Ви бажали б приєднати душі цих нещасних «грішників»? Та й загалом, чи не скажете, якому господу Ви самі вірите? Якщо, звісно, загалом вірите... 
Попри мої очікування — він не вибухнув гнівом... А лише посміхнувся і вчительським тоном промовив: 
— Бачите, Ізидоро, людині не потрібний Бог, аби в щось вірити, — побачивши моє вкрай здивоване обличчя, Карафа весело розсміявся. —Потішно чути це саме від мене, чи не так, Ізидоро?.. Але правда є правда, хоча я розумію, що з уст Римського Папи це звучить більш ніж дивно. Однак повторюю — людині направду не потрібен Бог. Їй для цього достатньо й іншої людини. От хоча б Христос... Адже він був дуже обдарованою, але все-таки ЛЮДИНОЮ! А варто було йому пройтися по воді, оживити напівмертвого, показати ще кілька аналогічних «фокусів», ну а нам — правильно оголосити, що він є сином Бога (а значить — майже Богом), і все пішло так, як було завжди — натовп після його смерті радісно понісся за своїм спасителем... навіть не розуміючи до пуття, що ж насправді він для них спокутував... Як я вже казав Вам, людей треба вміти спрямовувати і правильно ними керувати, Ізидоро. Лише тоді можна цілковито їх контролювати. 
— Але Ви ніколи не зможете контролювати цілі народи!.. Для цього потрібні армії, ваша святосте! І навіть якщо припустити, що Ви якось підпорядкували б ці народи, упевнена, знайшлися б сміливці й повели б інших відвойовувати свободу. 
— Ви цілком маєте рацію, мадонно, — кивнув Карафа. — Народи не скоряються добровільно — їх треба підкоряти! Але я не воїн, і не люблю воювати. Це спричинює значні й непотрібні незручності. Тому, щоб підкоряти мирно, використовую дуже простий і надійний спосіб — знищую їхнє минуле... А без минулого людина вразлива... Якщо в неї немає минулого, вона втрачає свої родові корені. І саме тоді, розгублена й незахищена, стає «чистим полотном», на якому я можу писати будь-яку історію!.. І повірте, дорога Ізидоро, людей це лише тішить... оскільки, повторюю, не можуть жити без минулого (навіть якщо самі собі не бажають у цьому зізнаватися). І коли його немає, приймають будь-яке, аби не «висіти» в невідомості, яка для них набагато страшніша, ніж перша-ліпша чужа, вигадана «історія». 
— Невже Ви думаєте, що ніхто не бачить, що відбувається насправді?.. Адже на Землі так багато розумних, обдарованих людей! — обурено вигукнула я. 
— Ну чому не бачать? Вибрані — бачать, і навіть намагаються показати іншим. Але їх ми час до часу «підчищаємо»... І все знову опиняється на своїх місцях.
— Так само, як Ви «підчищали» колись сім'ю Христа й Магдалини? Або сьогодні — обдарованих?.. Що ж це за «бог», якому Ви молитеся, Ваша Святосте? Що за недолюдок, якому потрібні ці жертви?! 
— Якщо ми вже говоримо відверто, я не молюся богам, Ізидоро... Я живу РОЗУМОМ. Ну а Бог потрібен лише безпомічним і вбогим духом. Тим, хто звик просити — про допомогу... про вигоду... та про все на світі! Лиш би не боротися самому!.. Це — людці, Ізидоро! І вони заслуговують, щоб ними керували! А решта – справа часу. От тому я й прошу Вас допомогти мені дожити до того дня, коли здобуду повну владу в цьому нікчемному світі!.. Тоді Ви побачите, що я не жартував і що Земля цілком мені підкорятиметься! Я зроблю з неї свою імперію... О, мені потрібен лише час!.. І Ви його мені дасте, Ізидоро. Просто Ви про це наразі не знаєте.
Я вражено дивилася на Карафу, укотре усвідомлюючи, що насправді він значно небезпечніший, ніж я думала. І я достеменно знала, що він нізащо не має права існувати далі. Карафа був Папою, який не вірив у свого Бога!!! Він був гіршим, ніж я могла уявити!.. Адже можна спробувати якось зрозуміти, коли людина чинить зло в ім'я своїх ідеалів. Цього не можна пробачити, але можна якось зрозуміти... Але Карафа і щодо  цього брехав!.. Він брехав стосовно всього. І через це охоплював страх...
— Чи знаєте Ви щось про Катарів, Ваша Святосте?.. — не стримавшись, запитала я в нього. — Я майже впевнена, що Ви про це чимало читали. Це була чудова Віра, чи не так? Набагато правдивіша, ніж та, якою так брехливо чваниться Ваша церква!.. Вона була справжньою, не те що Ваш сьогоднішній пустодзвін…
Думаю (як робила це часто!), я навмисно злила його, не зважаючи на наслідки. Карафа не мав наміру відпускати нас або жаліти. Тому я без докорів сумління дозволяла собі це останнє невинне задоволення. Та, як з’ясувалося, Карафа не мав наміру ображатися. Він терпляче вислухав мене, не звертаючи уваги на моє ущипливе зауваження. Потім встав і спокійно промовив: 
— Якщо Вас цікавить історія цих єретиків — не відмовте собі в задоволенні, підіть у бібліотеку. Сподіваюся, Ви ще пам'ятаєте, де вона? — Я кивнула. — Там знайдете чимало цікавого. До зустрічі, мадонно.  
Біля самих дверей він раптом зупинився. 
— О, до речі. Нині Ви можете поспілкуватися з Ганною. Ви можете провести вечір цілковито на свій розсуд.
І, обернувшись на каблуках, вийшов з кімнати.  
Моє серце різко стислося. Я дуже страждала без своєї любої дівчинки!.. Так хотіла її обійняти!.. Але надто тішитися не квапилася. Я знала Карафу. Знала, що від найменшої зміни свого настрою він дуже легко міг усе скасувати. Тому, подумки зосередившись і намагаючись не надто сподіватися на «світлу» обіцянку Папи, вирішила відразу скористатися дозволом і відвідати папську бібліотеку, що колись так сильно мене вразила... 
Трохи поблукавши знайомими коридорами, я все-таки досить швидко знайшла потрібні двері і, натиснувши на невеликий витончений важіль, потрапила в ту саму величезну кімнату, до стелі заповнену книгами і рукописними згортками. Тут усе виглядало так само — ніби ніхто ніколи не завдавав собі клопоту скористатися цим чудовим надбанням чужої мудрості... Але я точно знала, що Карафа ретельно вивчав кожну, навіть найбільш непоказну, книгу, кожен рукопис, що потрапив у цю надзвичайну книгозбірню... 
Не сподіваючись серед цього хаосу швидко знайти цікавий мені матеріал, я налаштувалася своїм улюбленим способом «сліпого бачення» (думаю, так колись називали сканування) і відразу побачила потрібний куточок, у якому лежали стоси рукописів... Товсті й з одного аркуша, непоказні й розшиті золотими нитками, вони лежали, ніби закликаючи зазирнути в них, пірнути в той дивовижний і незнайомий мені, містичний світ Катарів, про який я не знала майже нічого... але який беззастережно притягував мене навіть тепер, коли наді мною і Ганною висіла страшна біда й не було навіть найменшої надії на порятунок. 
Мою увагу привернула непоказна, зачитана, перешита грубими нитками книжечка, що виглядала вицвілою і самотньою серед безлічі товстенних книг і позолочених сувоїв... Поглянувши на обкладинку, я здивовано побачила незнайомі букви, хоча могла читати дуже багатьма відомими тоді мовами. Це ще більше мене зацікавило. Обережно взявши книжечку й озирнувшись довкола, я сіла на вільне від книг підвіконня і, налаштувавшись на незнайомий почерк, почала «дивитися»...  
Слова вишиковувалися незвично, але від них ішло таке дивовижне тепло, ніби книга по-справжньому зі мною говорила... Я почула м'який, лагідний, дуже втомлений жіночий голос, який намагався розповісти мені свою історію... 
Якщо я правильно розуміла, це був чийсь короткий щоденник. 
— Мене звуть Есклармонд де Перейль... Я — дитя Світла, «дочка» Магдалини... Я — Катар. Я вірю в Добро і в Знання. Як і моя мати, мій чоловік і мої друзі, — сумно звучала розповідь незнайомки. — Сьогодні я проживаю свій останній день на цій землі... Важко повірити!.. Слуги Сатани дали нам два тижні. Завтра, на світанку, наш час завершується... 
У мене від хвилювання перехопило горло... Це було саме те, що я шукала — справжня оповідь очевидця!!! Того, хто пережив весь жах і біль знищення... Хто на собі відчув загибель рідних і друзів. Хто був істинним Катаром!.. 
Знову, як і щодо всього решта — католицька церква безсовісно брехала. І, як я тепер зрозуміла, – не лише Карафа... 
Обливаючи брудом чужу, ненависну їм віру, церковники (найімовірніше, за наказом тодішнього Папи) таємно від усіх збирали будь-яку знайдену про цю віру інформацію — найменший рукопис, найбільш зачитану книгу... Все, що (вбиваючи) легко було знайти, аби потім потай якомога ґрунтовніше все вивчити і, по змозі, скористатися будь-яким, зрозумілим для них, одкровенням. 
А для загалу безсоромно оголошували, що всю цю «єресь» спалили до останнього аркуша, оскільки вона містила надзвичайно небезпечне вчення Диявола...
От де були справжні записи Катарів!!! Разом з іншим «єретичним» багатством їх безсовісно ховали в лігві «святійших» Пап, водночас безжалісно знищуючи господарів, що колись їх писали. 
Моя ненависть до Папи зростала й міцніла щодня, хоча, здавалося, сильніше ненавидіти неможливо... Саме тепер, бачачи безсоромну брехню і холодне, прораховане насильство, мої серце і розум обурилися безмежно!.. Я не могла спокійно думати. Хоча колись (здавалося, це було дуже давно!), щойно потрапивши в руки кардинала Карафи, пообіцяла собі нізащо не підпадати під вплив почуттів... аби вижити. Щоправда, я тоді ще не знала, якою страшною й нещадною буде моя доля... Тому й тепер, попри розгубленість і обурення, я силоміць спробувала якось сконцентруватися й повернулася до розповіді в сумному щоденнику...
Голос, що назвався Есклармонд, був дуже тихим, м'яким і безконечно сумним! Але водночас у ньому була відчутна неймовірна рішучість. Я не знала її, цієї жінки (чи дівчинки), але щось дуже знайоме промайнуло в її рішучості, тендітності й приреченості. І я зрозуміла — вона нагадала мені мою дочку... мою любу, сміливу Ганну!.. 
І раптом я шалено захотіла побачити її! Цю сильну, сумну незнайомку. Спробувала налаштуватися… Справжня реальність звично зникла, поступаючись небаченим образам, що прийшли до мене тепер з її далекого минулого... 
Просто переді мною, у величезній, погано освітленій старовинній залі, на широкому дерев'яному ліжку лежала ще зовсім юна, втомлена вагітна жінка. Майже дівчинка. Я зрозуміла — це й була Есклармонд.
Біля високих кам'яних стін зали товпилися люди. Дуже худі й виснажені. Одні тихо про щось шепотіли, ніби боялися гучною розмовою завадити щасливо розродитися. Інші нервово ходили з кута в кут, безумовно, хвилюючись – чи за ще не народжене дитя, чи за юну породіллю...  
В узголів'ї величезного ліжка стояли чоловік і жінка. Мабуть, батьки або близька рідня Есклармонд, бо дуже схожі на неї... Жінка – років сорока п'яти, виглядала дуже худою і блідою, але трималася незалежно і гордо. Чоловік виявляв свій стан більш відкрито — був зляканим, розгубленим і нервовим. Постійно витираючи піт, що виступав на обличчі (хоча в приміщенні було волого і холодно!), не приховував дрібного тремтіння рук, ніби те, що відбувалося довкола, цієї миті не мало для нього жодного значення. 
Поряд з ліжком, на кам'яній підлозі, стояв навколішках довговолосий молодий чоловік, вся увага якого була буквально прикута до юної породіллі. Не бачачи нічого довкола й не відводячи від неї очей, він безперервно щось шепотів їй, безнадійно прагнучи заспокоїти. 
Я зацікавлено намагалася роздивитися майбутню матір, як раптом по всьому тілу полоснуло дуже гострим болем!.. І я відразу всім своїм єством відчула, як жорстоко страждала Есклармонд!.. Мабуть, її дитя, яке мало от-от народитися на світ, завдавало їй море незнайомого болю, до якого вона наразі не була готова. 
Гарячково схопивши за руки молодого чоловіка, Есклармонд тихенько прошепотіла: 
— Пообіцяй мені... Прошу, пообіцяй... ти зумієш його зберегти... Хай би що трапилося... пообіцяй мені... 
Чоловік нічого не відповідав, тільки лагідно гладив її худенькі руки, мабуть, не міг знайти потрібних для цієї миті рятівних слів. 
— Він повинен з'явитися на світ сьогодні! Повинен!.. — раптом відчайдушно крикнула дівчина. — Він не може загинути разом зі мною!.. Що ж нам робити? Ну скажи, що ж нам робити?!! 
Її обличчя було неймовірно худим, вимученим і блідим. Але ні худорба, ні страшенна виснаженість не зіпсували витонченої краси цього дивовижно ніжного і світлого обличчя! Живими на ньому тепер були тільки очі... Чисті й величезні, як два сіро-блакитні джерела, вони світилися безконечною ніжністю і коханням, не відриваючись від стривоженого молодого чоловіка... А в глибині цих чудових очей таїлася дика, чорна безпросвітність... 
Що відбувалося?!.. Хто ті люди, що прийшли до мене з чийогось далекого минулого? Чи це Катари?! І чи не тому моє серце так скорботно стискалося, що над ними висіла неминуча, страшна біда?..  
Мати юної Есклармонд (а це напевно була саме вона) вочевидь була схвильована до краю, але, як могла, старалася не виявляти цього перед дочкою, що й так була вже безмежно втомленою й іноді загалом «ішла» від них у небуття, нічого не відчуваючи й не відповідаючи... І тільки лежала, наче сумний ангел, що покинув на якийсь час своє втомлене тіло... На подушках, розсипавшись золотисто-русявими хвилями, виблискувало довге, вологе, шовковисте волосся... Дівчина й справді була дуже незвичайною. У ній світилася якась дивна, натхненно-приречена, дуже глибока краса. 
До Есклармонд підійшли дві худорляві, суворі, але приємні жінки. Наблизившись до ліжка, вони спробували лагідно переконати молодого чоловіка вийти з кімнати. Але той нічого не відповів, лише заперечливо похитав головою й знову повернувся до породіллі. 
Освітлення в залі було слабким і темним — декілька димлячих факелів висіли на стінах з двох боків, кидаючи довгі хитливі тіні. Колись ця зала, мабуть, була дуже красивою... Тут досі гордо висіли на стінах чудово вишиті гобелени... А високі вікна захищали веселі різноколірні вітражі, які оживляли останнє тьмяне вечірнє світло, що лилося в приміщення. Щось дуже погане мало статися з господарями, якщо таке розкішне приміщення тепер виглядало настільки покинутим і незатишним… 
Я не могла зрозуміти, чому ця дивна історія цілковито мене захопила?!. І що все-таки в ній найважливіше: сама подія? Хтось із присутніх там? Чи та ще не народжена маленька людина?.. Не в змозі відірватися від видіння, я жадала якнайшвидше дізнатися, чим завершиться ця дивна, напевно, не дуже щаслива чужа історія! 
Раптом у папській бібліотеці згустилося повітря — несподівано з'явився Сівер. 
— О!.. Я відчув щось знайоме і вирішив повернутися до тебе. Але не думав, що ти будеш дивитися таке... Тобі не треба читати цю сумну історію, Ізидоро. Вона лише завдасть  тобі ще більше болю.
— Ти її знаєш?.. Тоді скажи, хто ці люди, Сівере? І чому так болить за них моє серце? — здивована його порадою, запитала я. 
— Це — Катари, Ізидоро. Твої улюблені Катари... вночі перед спалюванням, — сумно промовив Сівер. — А місце, яке ти бачиш, — їхня остання і найдорожча для них фортеця, що трималася довше за решту. Це — Монтсегур, Ізидоро... Храм Сонця. Дім Магдалини і її нащадків... один з яких має от-от народитися на світ. 
— ?!.. 
— Не дивуйся. Батько того дитяти — нащадок Білояра і, звісно, Радомира. Його звали Світлозаром. Або — Світлом Зорі, якщо тобі так більше подобається. Це (як завжди у них бувало) дуже сумна й жорстока історія. Не раджу тобі її дивитися, мій друже. 
Сівер був зосередженим і дуже-дуже сумним. І я розуміла, що видіння, яке я в ту мить дивилася, не тішило його. Але, попри все, він, як завжди, був терплячим, привітним і спокійним. 
— Коли ж це відбувалося, Сівере? Чи не хочеш сказати, що ми бачимо справжній кінець Катарів? 
Сівер довго дивився на мене, немов жаліючи.... Немов не бажаючи поранити ще сильніше... Але я наполегливо чекала відповіді, не даючи йому можливості промовчати. 
— На жаль, це так, Ізидоро. Хоч я дуже хотів би сказати тобі щось радісніше... Те, за чим ти тепер спостерігаєш, сталося 1244 року, в березні. Тієї ночі, коли впав останній притулок Катарів... Монтсегур. Вони трималися дуже довго, десять довгих місяців, замерзаючи й голодуючи, доводячи до оскаженіння армію святійшого Папи і його величність, короля Франції. Серед них було всього-на-всього сто справжніх лицарів-воїнів, і ще чотириста осіб, серед яких – жінки і діти, та понад двісті Досконалих. А нападників – декілька тисяч професійних лицарів-воїнів, справжніх убивць, що їм дали добро на знищення неслухняних «єретиків»... на безжалісне вбивство всіх невинних і неозброєних... в ім'я Христа. І в ім'я «святої», «всепрощальної» церкви. 

Та все ж — катари трималися. Фортеця була майже недоступною і щоб її захопити, необхідно було знати секретні підземні ходи або прохідні стежки, відомі лише жителям фортеці та мешканцям околиці, які їм допомагали. 
Але, як зазвичай траплялося з героями — «на сцені» з'явилася зрада... Втративши терпіння, божеволіючи від порожньої бездіяльності, армія лицарів-убивць попросила допомоги в церкви. Звісно, церква відразу відгукнулася і вдалася до свого найбільш перевіреного способу — заплатила одному з місцевих пастухів значну суму за те, щоб він показав стежину, яка вела на «платформу» (так називали найближчий майданчик, на якому можна було влаштувати катапульту). Пастух продався, згубивши свою безсмертну душу... і священну фортецю останніх Катарів. 
У мене від обурення скажено стукало серце. Прагнучи не підпадати під вплив безвиході, що нахлинула, я запитувала Сівера далі, ніби ще не здавалася, ніби ще мала сили спостерігати за цим болем і варварством здійсненого колись звірства... 
— Ким була Есклармонд? Чи ти знаєш щось про неї, Сівере? 
— Вона була третьою, наймолодшою дочкою останніх сеньйорів Монтсегура, Раймонда і Корби де Перейлей, — сумно відповів Сівер. — Ти бачила їх в узголів'ї Есклармонд у своєму видінні. Есклармонд була веселою, лагідною дівчинкою, яку всі любили. Вона була вибуховою і рухливою, як фонтан. І дуже доброю. Її ім'я в перекладі означало — Світло Світу. Але знайомі лагідно називали її «спалахом», думаю, за її бурхливий і сяйливий характер. Але не плутай її з іншою Есклармондою — у Катарів була ще Велика Есклармонд, Пані де Фуа. 
Великою її назвали самі люди, за стійкість і непохитну віру, за любов і допомогу іншим, за захист і Віру Катарів. Але це вже інша, хоча й дуже красива, однак (знову ж таки!) дуже сумна історія. А та Есклармонд, яку ти «дивилася», у дуже юному віці одружилася з Світлозаром. І тепер народжувала його дитя, яке батько (про що домовився з нею і з усіма Досконалими) мав тієї ночі якось винести з фортеці, щоб урятувати. А отже, вона побачить своє дитя тільки на декілька коротких хвилин, доки його батько готуватиметься до втечі... Але, як ти вже встигла побачити — дитя досі не народилося. Есклармонд втрачала сили, і через це дедалі більше панікувала. Два тижні, яких, за підрахунками всіх, мало напевно вистачити для народження сина, збігали, а дитя чомусь ніяк не бажало з'являтися на світ... Перебуваючи в цілковитій нестямі, виснажена спробами, Есклармонд уже майже не вірила, що їй усе-таки вдасться вберегти своє бідне дитя від страшної загибелі в полум'ї вогнища. За що ж йому, ненародженому маляті, таке випробовування?!. Світлозар, як міг, намагався її заспокоїти, але вона вже нічого не слухала, цілковито занурившись у відчай і безнадію. 
Налаштувавшись, я знову побачила ту саму кімнату. Довкола ліжка Есклармонд зібралося близько десяти осіб. Вони стояли колом, усі однаково вдягнені в темне, а від їхніх простягнутих рук просто в породіллю м'яко вливалося золоте сяєво. Потік дедалі густішав, люди, що ніби оточували її, вливали в неї всю Життєву силу, яка в них збереглася... 
— Це Катари, правда? — тихо запитала я. 
— Так, Ізидоро, це Досконалі. Вони допомагали їй вистояти, допомагали її маляті народитися на світ. 
Раптом Есклармонд шалено закричала... і тієї ж миті, в унісон, пролунав нестямний крик немовляти! На виснажених обличчях довкола неї з'явилася світла радість. Люди сміялися і плакали, немовби перед ними раптово постало довгоочікуване диво! Хоча, напевно, так і було?.. Адже на світ народився нащадок Магдалини, їх коханої і шанобливої Зірки-дороговказу!.. Світлий нащадок Радомира! Здавалося, люди, що наповнювали залу, зовсім забули, що на світанку вони всі підуть на вогнище. Їхня радість була щирою і гордою, як потік свіжого повітря на просторах випаленої вогнищами Окситанії! По черзі вітаючи новонародженого, вони, щасливо усміхаючись, виходили із зали, доки в ній не залишилися тільки батьки Есклармонд і її чоловік, якого вона найбільше на світі любила. 
Щасливими, осяйними очима юна мати дивилася на хлопчика, не в змозі промовити ні слова. Вона чудово розуміла, що ці миті будуть дуже короткими, оскільки, бажаючи вберегти новонародженого сина, його батько муситиме відразу його забрати, щоб спробувати ще до ранку втекти з фортеці. До того, як його нещасна мати зійде на вогнище разом з іншими.... 
— Дякую тобі!.. Дякую тобі за сина! — не приховуючи сліз, що котилися втомленим обличчям, шепотів Світлозар. — Радосте моя ясноока... ходімо зі мною! Ми всі допоможемо тобі! Я не можу тебе втрачати! Адже він ще не знає тебе!.. Твій син не знає, яка добра й прекрасна в нього мати! Ходімо зі мною, Есклармонд!..  
Він благав її, наперед знаючи, якою буде відповідь. Він просто не міг залишити її на загибель. Адже все було сплановано так чудово!.. Монтсегур здався, але попросив два тижні, нібито для підготовки до смерті. Насправді вони чекали на появу нащадка Магдалини і Радомира. І розрахували, що після його появи в Есклармонд буде досить часу, аби зміцніти. Але, мабуть, правильно кажуть: «ми плануємо, а доля керує»... От вона й розпорядилася жорстоко... дозволивши новонародженому лише останньої ночі з'явитися на світ. В Есклармонд не було сил, щоб піти разом з ними.
І тепер вона має завершити своє коротке, ще зовсім не прожите життя на страшному вогнищі «єретиків»... 
Перейли, обійнявшись, ридали. Вони так хотіли врятувати свою любу, світлу дівчинку!.. Так хотіли, щоб вона жила! 
Мені перехопило подих — такою знайомою була ця історія!.. Вони мали побачити, як у полум'ї вогнища вмиратиме їх дочка. Так само, як мені, мабуть, доведеться спостерігати за смертю моєї любої Ганни... 
У кам'яній залі знову з'явилися Досконалі — настав час прощатися. Есклармонд скрикнула і спробувала встати з ліжка. Ноги підкошувалися, не бажаючи її тримати... Чоловік підхопив її, не даючи впасти, міцно стискаючи в останніх обіймах. 
— Бачиш, коханий, як я можу іти з тобою?.. — тихо прошепотіла Есклармонд. — Ти іди! Пообіцяй, що врятуєш його. Пообіцяй мені, будь ласка! Я любитиму тебе і там... І сина. 
Есклармонд розридалася... Вона так хотіла виглядати мужньою і сильною!.. Але тендітне й лагідне жіноче серце підвело її... Вона не хотіла, щоб вони ішли!.. Вона навіть не встигла пізнати свого маленького Відомира! Це було значно болісніше, ніж вона наївно уявляла. Від цього болю не було порятунку. Це був нелюдський біль!!! 
Нарешті, востаннє поцілувавши свого маленького синочка, вона відпустила їх у невідоме... Вони вирушали, щоб вижити. А вона залишалася, щоб померти... Світ був холодним і несправедливим. І не було в ньому місця навіть для Любові... 
Закутавшись у теплі ковдри, четверо суворих чоловіків вийшли в ніч. Це були її друзі — Досконалі: Хюго (Hugo), Ам’єль (Amiel), Пуатеван (Poitevin) і Світлозар (якого не згадано в жодному оригінальному рукописі, скрізь просто сказано, що ім'я четвертого Досконалого – невідоме). Есклармонд поривалася вийти за ними... Мати не відпустила її. У цьому не було сенсу — ніч була темною, і дочка лише перешкодила б тим, хто пішов. 
Така їхня доля, і зустрічати її треба було з високо піднятою головою. Хоч як це важко... 
Спуск, яким пішли четверо Досконалих, був дуже небезпечним. Скеля була слизькою і майже вертикальною. 
І спускалися вони на шнурках, прив'язаних за талію, аби, в разі біди, руки кожного були вільними. Тільки Світлозар почувався беззахисно, оскільки підтримував прив'язану до нього дитину, яка, напоєна маковим відваром (щоб не кричала) солодко спала на широких батькових грудях. Чи дізнався колись цей малюк про свою першу ніч на цьому жорстокому світі?.. Думаю, дізнався.
Він прожив довге і складне життя, маленький син Есклармонди і Світлозара, якого мати, що бачила його лише мить, нарекла Відомиром, знаючи, що її син бачитиме майбутнє. Буде чудовим Відуном... 
— Його так само обмовить церква, як і решту нащадків Магдалини і Радомира, і його життя завершиться на вогнищі. Але, на відміну від багатьох, що рано пішли, у мить його смерті йому буде вже рівно сімдесят років і два дні, і зватимуть його на землі Жаком де Молей (Jacques de Molay)... останнім великим Магістром Ордену Тамплієрів. А також останнім главою світлого Храму Радомира і Магдалини. Храму Любові і Знання, який так і не зуміла знищити Римська церква, бо завжди були люди, що свято берегли його у своїх серцях [2 Якщо когось цікавлять подробиці справжньої долі Радомира, Магдалини, Катарів і Тамплієрів, прошу дивитися Додаток після розділів Ізидори або окрему книгу (яка наразі в стадії підготовки) «Діти Сонця», коли її буде розміщено на сайті www.levashov.info для вільного копіювання. ]. 
(Тамплієри померли обмовленими і замученими слугами короля і кровожерливої католицької церкви. Але найабсурднішим було те, що померли вони марно, оскільки на момент своєї страти були вже виправдані Папою Клементом!.. Лише ось документ цей якимсь чином «загубився», і ніхто не бачив його до 2002 року, коли він виявився раптом «випадково» виявленим в Архівах Ватикану під номером 217, замість «правильного» номера 218... І називався цей документ – Пергамент Шинона (Parchement of Chinon), рукопис з міста, в якому провів останні роки свого ув'язнення і тортур Жак де Молей).
Я була зовсім приголомшена, як майже після кожної розповіді Сівера... 
Невже той малюсінький хлопчик, який щойно народився, – знаменитий Жак де Молей?!. Я чула про цю загадкову людину стільки різноманітних легенд!.. Стільки чудес, пов'язаних з його життям, було в розповідях, що їх я колись так полюбила! [3 На жаль, до наших днів не дійшли чудові легенди про цю загадкову людину... Його, як і Радомира, виставили слабким, боязким і безхарактерним магістром, що «не зумів» зберегти свій великий Орден...]
 
— Чи зможеш розповісти про нього трохи докладніше, Сівере? Чи був він таким сильним пророком і чудотворцем, як розповідав мені колись батько?.. 
Усміхнувшись з моєї нетерплячості, Сівер ствердно кивнув. 
— Так, я розповім тобі про нього, Ізидоро... Я знав його чимало років. І безліч разів говорив з ним. Я дуже любив цього чоловіка... І дуже за ним сумував. 
Я не запитала, чому ж він не допоміг йому під час страти. У цьому не було сенсу, оскільки я заздалегідь знала його відповідь. 
— Ти що?!! Ти говорив з ним?!. Будь ласка, ти ж розповіси мені про це, Сівере?! — вигукнула я. 
Знаю, своїм захопленням я нагадувала дитя... Але це не мало значення. Сівер розумів, наскільки важливою є для мене його розповідь, і терпляче допомагав мені. 
— Тільки спершу я хотіла б дізнатися, що сталося з його матір'ю і Катарами. Знаю, що вони загинули, але хотіла б побачити це своїми очима... Допоможи мені, будь ласка, Сівере.
І знову реальність зникла, повертаючи мене в Монтсегур, де минали останні години чудових сміливих людей — учнів і послідовників Магдалини... 
Есклармонд тихо лежала на ліжку. Її очі були заплющені, здавалося, вона спала, втомлена втратами... Але я відчувала — це лише захист. Вона просто хотіла побути сама зі своїм смутком... Її серце безмежно страждало. Тіло відмовлялося скоритися... Якихось кілька хвилин тому її руки тримали новонародженого синочка... Обіймали чоловіка. Тепер вони вирушили в невідоме. І ніхто не міг упевнено сказати, чи вдасться їм піти від ненависті «мисливців», що заполонили підніжжя Монтсегура. Як і всю долину, скільки сягало око... Фортеця була останнім оплотом Катарів, більше не було вже нічого. Вони зазнали цілковитої поразки... Вимучені голодом і зимовими холодами, вони були безпорадні проти кам'яного «дощу» катапульт, що сипався з ранку до ночі на Монтсегур. 
— Скажи, Сівере, чому Досконалі не захищалися? Адже, наскільки мені відомо, ніхто краще за них не володів «рухом» (думаю, йдеться про телекінез), «подихом» тощо. Чому вони здалися?!
— На це є свої причини, Ізидоро. Під час найперших нападів хрестоносців Катари ще не здавалися. Але після повного знищення міст Албі, Без’є, Мінерви і Лавура, у яких загинули тисячі мирних жителів, церква придумала хід, який просто не міг не спрацювати. Перед тим, як напасти, вони оголошували Досконалим: якщо вони здадуться, не буде вбито жодної людини. І, звісно, Катари здавалися... Відтоді запалахкотіли по всій Окситанії вогнища Досконалих. Людей, що посвятили своє життя Знанню, Світлу і Добру, спалювали, як сміття, перетворюючи красуню Окситанію на випалену вогнищами пустелю. 
Дивися, Ізидоро... Дивися, якщо бажаєш побачити правду... 
Мене охопив справжній священний жах!.. Бо те, що показував мені Сівер, виходило за рамки нормального людського розуміння!.. Це було Пекло, якщо воно колись насправді десь існувало... 
Тисячі лицарів-убивць у блискучих обладунках холоднокровно вирізували людей, що металися в жаху, — жінок, людей похилого віку, дітей... Усіх, хто потрапляв під сильні удари вірних прислужників «всепрощальної» католицької церкви... Молоді чоловіки, що намагалися чинити опір, відразу падали мертвими – їх рубали довгі лицарські мечі. Всюди лунали несамовиті крики... дзвін мечів оглушував. Задушливий запах диму, людської крові і смерті. Лицарі нещадно рубали всіх: чи новонароджене немовля, що його, благаючи про пощаду, простягала нещасна мати... чи немічного старого... Усіх їх відразу нещадно рубали на смерть... іменем Христа!!! Це було святотатством. Це було настільки дико, що в мене на голові насправді ворушилося волосся. Я тремтіла всім тілом, не в змозі прийняти або просто осмислити те, що відбувається. Дуже хотілося вірити, що це сон! Що такого в реальності не могло бути! Але, на жаль, це була реальність... 
ЯК вони могли пояснити звірство, що відбувалося?!! ЯК могла римська церква ПРОЩАТИ (???) тим, хто скоює такий страшний злочин?!. 
Ще перед початком Альбігойського хрестового походу, 1199 року, Папа Інокентій III «милостиво» заявив: «Будь-кого, хто сповідує віру в бога, що не збігається з церковною догмою, потрібно спалити без щонайменшого на це жалю». Хрестовий похід на Катарів називали «За справу світу і віру»! (Negotium Pacis et Fidei)... 
Біля самого вівтаря красивий молодий лицар намагався розтрощити череп літньому чоловікові... Чоловік не вмирав, його череп не піддавався. Молодий лицар спокійно і методично лупцював далі, доки чоловік нарешті востаннє не сіпнувся й не затих — його товстий череп, не витримавши, розколовся... 
Охоплена жахом юна мати благально простягла дитя — через секунду в неї в руках були дві рівні половинки... 

Маленька кучерява дівчинка, перелякано плачучи, віддавала лицареві свою ляльку — найдорожчий скарб... Голова ляльки  легко злетіла, а за нею  м'ячиком 
покотилася по підлозі й голова господині...
Не витримавши, я впала на коліна, гірко ридаючи... Чи це були ЛЮДИ?!. ЯК можна було назвати людиною, що чинила таке зло?!. 
Я не хотіла дивитися це далі!.. У мене вже не було сил... Але Сівер безжалісно показував якісь міста, у яких горіли церкви... Ці міста були зовсім порожніми, якщо не враховувати тисяч трупів, кинутих просто на вулицях, і потоків людської крові, тонучи в якій, бенкетували вовки...
 

Жах і біль скували мене, не даючи вдихнути бодай на хвилину. Не дозволяючи ворухнутися... 
Що ж мали відчувати «люди», що віддавали такі накази??? 
Думаю, вони не відчували загалом нічого, бо їхні потворні, черстві душі були всуціль чорними. 


Раптом я побачила дуже красивий замок, стіни якого подекуди пошкоджені катапультами, але загалом замок уцілів. Весь внутрішній двір завалено трупами людей, що тонули в калюжах власної і чужої крові. У всіх – перерізане горло... 

— Це Лавур (Lavaur), Ізидоро... Дуже красиве й багате місто. Його стіни були найбільш захищеними. Але озвірілий від невдалих спроб ватажок хрестоносців Симон де Монтфор покликав на допомогу весь набрід, який зміг знайти, і... 15 000 «Христових солдатів», що з'явилися на заклик, атакували фортецю... Лавур не витримав натиску і його повалили. Усі мешканці, зокрема 400 (!!!) Досконалих, 42 трубадурів і 80 лицарі-захисників по-звірячому полягли від рук «святих» катів. Тут, у дворі, ти бачиш тільки лицарів, що захищали місто, а також тих, хто взяв зброю. Інших (окрім спалених Катарів) зарізали й просто покинули гнити на вулицях... У міському підвалі вбивці знайшли 500 жінок і дітей, що сховалися, — їх по-звірячому вбили просто там... не виходячи назовні... 
У двір замку якісь люди привели заковану в ланцюги симпатичну, добре одягнену молоду жінку. Навколо почалося п'яне гикання і регіт. Жінку грубо схопили за плечі й кинули в колодязь. З глибини відразу залунали глухі, тужливі стогони і крики. Вони тривали, доки хрестоносці, за наказом ватажка, не закидали колодязь камінням... 
— Це була Пані Джіральда... Власниця замку і цього міста... Усі без винятку піддані дуже любили її. Вона була м'якою і доброю... І носила під серцем своє перше ненароджене немовля, — жорстко закінчив Сівер. 
Тоді він поглянув на мене і, мабуть, відразу збагнув — сил у мене вже просто не було... 
Жах миттю завершився. 
Сівер співчутливо підійшов до мене й, бачачи, що я й далі дуже тремчу, лагідно поклав руку на голову. Він гладив моє довге волосся, шепотів заспокійливі слова. І я поступово почала оживати, опам'ятовуючись після страшного, нелюдського потрясіння... 
У втомленій голові настирливо крутився рій незаданих запитань. Але всі вони здавалися тепер беззмістовними й недоречними. Тому я воліла чекати, що ж скаже Сівер. 
— Пробач за біль, Ізидоро, але я хотів показати тобі правду... Щоб ти зрозуміла ношу Катарів... Аби не вважала, що вони легко втрачали Досконалих..
— Я все одно не розумію цього, Сівере! Так само, як я не могла зрозуміти вашу правду... Чому не боролися за життя Досконалі?! Чому не використали того, що знали? Адже майже кожен з них міг лише одним рухом винищити цілу армію!.. Чому ж здавалися?
— Напевно, це пов’язано з тим, про що я так часто з тобою говорив, мій друже... Вони просто не були готові. 
— Не готові до чого?! — за старою звичкою вибухнула я. — Не готові зберегти свої життя? Не готові врятувати інших людей, які страждали?! Але ж усе це так невірно!.. Це неправильно!!! 
— Вони не були воїнами, яким є ти, Ізидоро, — тихо промовив Сівер. — Вони не вбивали, бо вважали, що світ має бути іншим. Вважали, що можуть навчити людей змінитися... Навчити Розуміння і Любові, навчити Добра. Вони сподівалися подарувати людям Знання... але не всім, на жаль, воно було потрібне. Ти маєш рацію, кажучи, що Катари були сильними. Так, вони були досконалими Магами й володіли величезною силою. Але вони не бажали боротися СИЛОЮ, віддаючи перевагу боротьбі СЛОВОМ. Саме це їх і знищило, Ізидоро. От чому я кажу тобі, мій друже, що вони були не готові. А якщо вже бути гранично точним, то це світ не був готовий до них. Земля тоді поважала саме силу. А Катари несли Любов, Світло і Знання. І прийшли вони надто рано. Люди не були до них готові... 
— Ну а як же ті сотні тисяч, що по всій Європі несли Віру Катарів? Що тягнулися до Світла і Знань? Адже їх було дуже багато! 
— Ти маєш рацію, Ізидоро... Їх було багато. Але що з ними сталося? Як я вже казав тобі раніше, Знання може бути дуже небезпечним, якщо прийде надто рано. Люди мають бути готові, щоб його прийняти. Не чинячи опору і не вбиваючи. Інакше це Знання не допоможе їм. Або ще страшніше — потрапивши у чиїсь брудні руки, занапастить Землю. Пробач, якщо засмутив тебе...
— Та все ж я не згодна з тобою, Сівере... Час, про який ти кажеш, ніколи не настане на Землі. Люди ніколи не мислитимуть однаково. Це нормально. Поглянь на природу — кожне дерево, кожна квітка відрізняються один від одного... А ти хочеш, щоб люди були схожими!.. Надто багато зла, надто багато насильства побачила людина. І ті, в кого темна душа, не хочуть працювати і ЗНАТИ, якщо можна просто вбити або збрехати, щоб заволодіти тим, що їм потрібне. За Світло і Знання потрібно боротися! І перемагати. Саме цього має бракувати нормальній людині. Земля може бути прекрасною, Сівере. Просто ми маємо показати їй, ЯК вона може стати чистою і прекрасною... 
Сівер мовчав, спостерігаючи за мною. А я, щоб уже нічого не доводити, знову налаштувалася на Есклармонд...
Як ця дівчинка, ще майже дитя, могла пережити таке глибоке горе?.. Її мужність приголомшувала, змушуючи поважати її й пишатися нею. Вона гідна роду Магдалини, хоча була лише матір'ю її далекого нащадка. 
І моє серце знову боліло за чудових людей, чиї життя обривала та сама церква, що брехливо проголошувала «всепрощення»! І раптом я пригадала слова Карафи: «Бог пробачить усе, що твориться в його ім'я»!.. Кров холонула від такого Бога... Хотілося бігти світ за очі, аби не чути й не бачити того, що відбувається «на славу» цього чудовиська!..
Перед моїми очима знову стояла юна, вимучена Есклармонд... Нещасна мати, що втратила свою першу й останню дитину... 
І ніхто не міг їй до пуття пояснити, за що з ними таке чинили... За що вони, добрі й невинні, ішли на смерть...
Раптом до зали вбіг захеканий худенький хлопчик. Він, безперечно, прибіг просто з вулиці, оскільки з його широкої усмішки валом валила пара. 
— Мадам, Мадам! Вони врятувалися!!! Добра Есклармонд, на горі пожежа!
Есклармонд схопилася, намірившись побігти, але її тіло було слабкішим, ніж бідолаха могла уявити... Вона звалилася просто в батьківські обійми. Раймонд де Перейль підхопив легку, як пір’їнка, доньку на руки і вибіг за двері... А там, зібравшись на вершині Монтсегура, стояли всі мешканці замку. І всі очі дивилися лише в одному напрямку — туди, де на сніговій вершині гори Бідорта (Bidorta) горіло величезне вогнище!.. А це означало — четверо втікачів дійшли до бажаної точки!!! Її відважний чоловік і новонароджений синочок врятувалися від звірячих лап інквізиції і могли щасливо жити далі. 
От тепер усе гаразд. Усе добре. Вона знала, що зійде на вогнище спокійно, оскільки найдорожчі їй люди жили. І вона щиро тішилася — доля пожаліла її, дозволивши дізнатися про це... Дозволивши іти на смерть спокійно. 
На світанку всі Досконалі і Віруючі катари зібралися в Храмі Сонця, щоб востаннє насолодитися його теплом перед відходом у вічність. Люди були втомлені, замерзлі і голодні, але всі усміхалися... Найголовніше виконано — нащадок Золотої Марії і Радомира живий, і є надія, що якогось чудового дня хтось із його далеких правнуків перебудує цей жахливо несправедливий світ, і вже нікому не потрібно буде страждати. У вузькому вікні засвітився перший сонячний промінь!.. Тоді злився з другим, третім... І в самому центрі вежі спалахнув золотистий стовп. Він дедалі розширювався, охоплюючи кожного, хто стояв у ній, доки весь довколишній простір повністю не занурився в золоте світіння. 

Це було прощання... Монтсегур прощався з ними, лагідно проводжаючи в інше життя... 
А в цей час унизу, біля підніжжя гори, складали величезне страшенне багаття. Точніше, цілу споруду у вигляді дерев'яного майданчика, на якому видніли товсті стовпи... 
Понад двісті Досконалих почали урочисто й повільно спускатися слизькою і дуже крутою кам'яною стежиною. Ранок був вітряний і холодний. Сонце визирнуло з-за хмар лише на коротку мить... аби зігріти наостанку своїх улюблених дітей, своїх Катарів, що йшли на смерть... І вже знову повзли по небу свинцеві хмари. Воно було сірим і непривітним. І чужим. Усе довкола було промерзлим. Мряка насичувала вологою тонкий одяг. П'яти тих, що йшли, мерзнули, ковзаючи по мокрих каменях... 
На горі Монтсегур ще виднів останній сніг. 
Унизу озвірілий від холоду маленький чоловік захрипло кричав на хрестоносців, наказуючи зрубати якнайбільше дерев і тягнути їх у вогнище. Полум'я чомусь не розгоралося, а чоловічкові хотілося, щоб воно палахкотіло до самих небес!.. Він заслужив на нього, він чекав цього довгих десять місяців, і от тепер воно відбувалося! Ще вчора він мріяв якнайшвидше повернутися додому. Але злість і ненависть до проклятих катарів брала гору, і єдине, чого він тепер хотів, — бачити, як нарешті палахкотітимуть останні Досконалі. Ці останні Діти Диявола!.. І аж тоді, коли від них залишиться тільки купа гарячого попелу, він спокійно піде додому. Цим маленьким чоловічком був сенешаль міста Каркасона. Його звали Хюг де Арсі (Hugues des Arcis). Він діяв від імені його величності, короля Франції, Філіпа Августа. 
Катари спускалися вже набагато нижче. Тепер вони рухалися між двома похмурими, озброєними колонами. Хрестоносці мовчали, понуро спостерігаючи за процесією худих, виснажених людей, обличчя яких чомусь сяяли неземним, незрозумілим захопленням. Це лякало охорону. І це було, за їхнім уявленням, ненормально. Ці люди йшли на смерть. І не могли усміхатися. Було щось тривожне і незрозуміле в їхній поведінці, від чого охоронцям хотілося піти звідси якнайшвидше і якнайдалі, але обов'язки не дозволяли — доводилося коритися.  
Пронизливий вітер розвівав тонкий, вологий одяг Досконалих, змушуючи їх щулитися і, природно, тиснутися ближче один до одного – охорона відразу це припиняла й штовхала їх, щоб рухалися поодинці.
Першою в цій страшній похоронній процесії йшла Есклармонд. Її довге волосся, розвіваючись на вітрі, закривало худу фігурку шовковим плащем... Плаття, неймовірно широке, висіло на бідоласі. Але Есклармонд ішла, високо піднявши свою красиву голівку й... усміхалася. Ніби йшла вона до свого великого щастя, а не на страшну, нелюдську смерть. Думки її блукали далеко-далеко, за високими сніговими горами, де були найдорожчі їй люди — її чоловік і маленький новонароджений синочок... Вона знала — Світлозар спостерігатиме за Монтсегуром, знала — побачить полум'я, коли воно безжалісно пожиратиме її тіло, і їй дуже хотілося виглядати безстрашною і сильною... Хотілося бути гідною його... Мати йшла за нею, теж спокійна. Лише від болю за любу дівчинку на її очі час до часу наверталися гіркі сльози. Але вітер підхоплював їх і відразу сушив, не даючи скотитися по худих щоках.
Скорботна колона рухалася в цілковитому мовчанні. От уже дійшли до майданчика, на якому вирувало величезне вогнище. Наразі воно горіло лише всередині, мабуть, чекаючи, коли до стовпів прив'яжуть живу плоть, яка горітиме весело і швидко, незважаючи на похмуру, вітряну погоду. Незважаючи на людський біль... 
Есклармонд послизнулася на купині, але мати підхопила її й не дала впасти. Вони були дуже скорботною парою, матір і дочка... Худі й замерзлі, ішли прямі, гордо піднявши непокриті голови, попри холод, утому, страх.. Вони хотіли виглядати перед катами впевненими і сильними. Хотіли бути мужніми й незламними, оскільки на них дивився чоловік і батько...
Раймон де Перейль залишався жити. Він не йшов на вогнище з усіма. Він мав допомогти тим, хто зостався, хто не мав нікого, хто захистив би їх. Він був власником замку, сеньйором, який честю і словом відповідав за всіх цих людей. Раймонд де Перейль не мав права так просто померти. Але щоб жити, мав відректися від усього, у що стільки років щиро вірив. А це страшніше за вогнище. Це брехня. А Катари не брехали... Ніколи, за жодних обставин, за жодну, хоч яку високу, ціну. Тому й для нього життя завершувалося зараз, з усіма... Оскільки вмирала його душа. А те, що залишиться на потім, — уже буде не він. А тіло, що просто живе, але його серце піде з рідними — з його відважною дівчинкою і з його коханою, вірною дружиною... 
Перед Катарами зупинився той самий маленький чоловічок, Хюг де Арсі. Нетерпляче тупцюючи на місці, мабуть, бажаючи щонайшвидше завершити, він хриплим надтріснутим голосом почав відбір... 
— Як тебе звати? 
— Есклармонд де Перейль, — прозвучала відповідь. 
— Хюг де Арсі, дію від імені короля Франції. Вас звинувачено в єресі Катарів. Вам відомо, що, відповідно до нашої угоди, яку ви прийняли 15 днів тому, щоб бути вільною і зберегти життя, маєте зректися своєї віри і щиро присягнутися у вірності вірі Римської католицької церкви. Ви маєте сказати: «Відрікаюся від своєї релігії і приймаю католицьку релігію!». 
— Я вірю в свою релігію й ніколи не відречуся від неї... — твердо прозвучала відповідь. 
— Киньте її у вогонь! — задоволено крикнув чоловічок. 
Ну от і все. Її тендітне й коротке життя наблизилося до страшного фіналу. Двоє осіб схопили її і шпурнули на дерев'яну вежу, на якій чекав похмурий, бездушний «виконавець», що тримав у руках товсті мотузки. Там горіло вогнище... Есклармонд дуже вдарилася, але відразу сама собі гірко усміхнулася — уже невдовзі в неї буде значно більше болю... 
— Як вас звати? — опитував далі Арсі. 
— Корба де Перейль... 
Через коротку мить її бідну матір так само грубо шпурнули поряд з нею. 
Так, один за одним Катари проходили «відбір», і кількість засуджених постійно збільшувалася... Усі вони могли врятувати свої життя. Потрібно було «лише» збрехати й зректися того, у що ти вірив. Але таку ціну не погодився платити жоден... 
Полум'я вогнища тріщало й шипіло — вологе дерево ніяк не хотіло горіти на повну силу. Але вітер дедалі сильнішав і час до часу доносив пекучі язики вогню до когось із засуджених. Одяг на нещасному спалахував, перетворюючи людину на пойнятий вогнем факел... Лунали крики — мабуть, не кожен міг витерпіти такий біль. 

Есклармонд тремтіла від холоду і страху... Хоч як вона проганяла страх — вигляд друзів у полум’ї вогню спричинював у неї справжній шок... Вона була до краю вимученою і нещасною. Дуже хотіла покликати когось на допомогу... Але точно знала — ніхто не допоможе і не прийде. 
Перед очима постав маленький Відомир. Вона ніколи не побачить, як він росте... ніколи не дізнається, чи буде його життя щасливим. Вона була матір'ю, яка лише раз, на мить обійняла своє дитя... І вже ніколи не народить Світлозарові інших дітей, бо життя її закінчувалося просто зараз, на цьому вогнищі... поряд з іншими. 
Есклармонд глибоко зітхнула, попри крижаний холод. Шкода, що не було сонця!.. Вона так любила грітися під його лагідними променями!.. Але того дня небо було похмурим, сірим і важким. Воно з ними прощалося... 
Ледве стримуючи ладні хлинути гіркі сльози, Есклармонд високо підняла голову. Вона нізащо не покаже, як насправді їй погано!.. Нізащо!!! Якось витерпить. Чекати не так і довго... 
Мати була поруч. І от-от мала спалахнути...  
Батько стояв, наче кам'яна статуя, і дивився на них обох, а на його застиглому обличчі не було ні кровинки... Здавалося, життя пішло від нього, линучи туди, куди дуже скоро підуть і вони. 
Поруч пролунав несамовитий крик — спалахнула мама... 
— Корбо! Корбо, пробач мені!!! — закричав батько. 
Раптом Есклармонд відчула ніжний, лагідний дотик... Вона знала — це було Світло її Зорі. Світлозар... Це він простягнув руку здалеку, щоб сказати останнє «прощавай»... Аби сказати, що він — з нею, що він знає, як їй буде страшно і боляче... Просив її бути сильною... 
Дикий, гострий біль полоснув тіло — от воно! Прийшло!!! Пекуче, ревуче полум'я торкнулося обличчя. Спалахнуло волосся... Через секунду тіло яскраво палахкотіло... Люба, світла дівчинка, майже дитя, прийняла свою смерть мовчки. Деякий час вона ще чула, як шалено кричав батько, називаючи її ім'я. Потім усе зникло... Її чиста душа пішла в добрий і правильний світ. Не здаючись і не ламаючись. Саме так, як вона хотіла. 
Раптом, зовсім не до речі, пролунав спів... Це присутні на страті церковники заспівали, щоб заглушити крики «засуджених», що згорали в полум’ї. Захриплими від холоду голосами вони співали псалми про всепрощення і доброту господа... 
Нарешті біля стін Монтсегура настав вечір. 
Страшне вогнище догорало, інколи ще спалахуючи на вітрі згаслими червоними жаринами. За день вітер посилився і тепер бушував на повну, розносячи долиною чорні хмари кіптяви і гару, приправлені солодкуватим запахом горілої людської плоті... 
Біля похоронного багаття, натикаючись на тих, хто був поруч, приречено бродив дивний, ніби нетутешній, чоловік... Час до часу вигукуючи чиєсь ім'я, раптом хапався за голову й починав голосно, несамовито ридати. Довколишній натовп розступався, поважаючи чуже горе. А чоловік знову повільно брів, нічого не бачачи й не помічаючи... Сивий, згорблений і втомлений. Різкі пориви вітру розвівали його довге сиве волосся, зривали з тіла тонкий темний одяг... На мить чоловік обернувся і — о, боги!.. Він був зовсім ще молодим!!! Змарніле тонке обличчя дихало болем... А широко розплющені сірі очі дивилися вражено, здавалося, не розуміючи, де він і чому. Раптом чоловік шалено закричав і... кинувся просто у вогнище!.. Точніше, на згарище... Люди, що були поруч, намагалися схопити його за руку, але не встигли. Чоловік звалився ниць на червоне вугілля, що догорало, і притискав до грудей щось кольорове... 
І не дихав. 
Коли його нарешті якось відтягнули від вогнища, то побачили, що він тримав, намертво затиснувши у своєму худому, захололому кулаку... То була яскрава стрічка для волосся, яку до весілля носили юні окситанські наречені... А це означало — лише кілька годин тому він ще був щасливим молодим женихом...  
Вітер далі тривожив його посивіле за день довге волосся, тихо граючись в обгорілих пасмах... Але чоловік уже нічого не відчував і не чув. 
Віднайшовши свою кохану, він ішов з нею рука до руки променистою зоряною дорогою Катарів, зустрічаючи їх нове зоряне майбутнє... Він знову був дуже щасливим. 
Люди ще блукали довкола згарища і з завмерлими від горя обличчями шукали останки рідних і близьких... Не відчуваючи пронизливого вітру і холоду, викочували з попелу майже згорілі кістки своїх синів, дочок, сестер і братів, дружин і чоловіків... Або просто друзів... Час до часу хтось, плачучи, піднімав почорнілий у вогні перстень... напівзгорілий черевик... і навіть голівку ляльки, яка, скотившись набік, не встигла повністю згоріти... 
Той самий маленький чоловічок, Хюг де Арсі, був дуже задоволений. Все нарешті закінчилося — катарські єретики мертві. Тепер він міг спокійно вирушати додому. Крикнувши змерзлому в караулі лицареві, щоб привели його коня, Арсі повернувся до воїнів, що сиділи біля вогню, аби дати їм останні розпорядження. Його настрій був радісним і піднесеним — місія, що тривала довгі місяці, нарешті «щасливо» завершилася... Він виконав свій обов’язок. І міг чесно собою пишатися. Через мить удалині вже було чутно швидке цокання кінських копит — сенешаль міста Каркасона квапився додому, де його чекала щедра гаряча вечеря і теплий камін, щоб зігріти його замерзле, втомлене з дороги тіло. 
На високій горі Монтсегур лунав гучний і сумний плач орлів — вони проводжали в останню путь своїх вірних друзів і господарів... Орли плакали дуже голосно... У селищі Монтсегур люди полохливо зачиняли двері. Плач орлів ширився всією долиною. Вони тужили.... 


Страшний кінець чудової імперії Катарів — імперії Світла і Любові, Добра і Знання — наблизився до свого завершення... 
Десь у глибині Окситанських гір ще були Катари-втікачі. Вони сім'ями ховалися в печерах Ломбрив і Орнолак, ніяк не в силі вирішити, що робити далі... Втративши останніх Досконалих, почувалися дітьми, які не мали більше опори. 
Вони були гнані. 
Вони були дичиною – тим, хто їх упіймає, давали значні винагороди. 
І все-таки Катари наразі не здавалися... Поселившись у печерах, почувалися, як удома. Знали там кожен поворот, кожну щілину, тому вистежити їх було майже неможливо. Хоча прислужники короля і церкви старалися щосили, сподіваючись на обіцяні винагороди. Вони шастали в печерах, точно не знаючи, де мають шукати. Вони губилися і гинули... А деякі з тих, що заблукали, божеволіли, не знаходячи дороги назад у відкритий і знайомий сонячний світ... 

Особливо переслідувачі боялися печери Сакані — вона закінчувалася шістьма окремими ходами, що зигзагами вели вниз. Справжньої глибини цих ходів не знав ніхто. Ходили легенди, що один з них провадив просто в підземне місто Богів, в яке не сміла спускатися жодна людина. 
Трохи почекавши, Папа збісився. Катари ніяк не хотіли зникати!.. Ця маленька групка вимучених і незбагненних для нього людей досі не здавалася!.. Попри втрати, поневіряння, попри все — вони й далі ЖИЛИ. І Папа їх боявся... Він їх не розумів. Що керувало цими дивними, гордими, непереборними людьми?!. Чому вони не здавалися, бачачи, що в них нема жодних шансів на порятунок?.. Папа хотів, щоб вони зникли. Щоб на землі не було жодного проклятого Катара!.. Не в силі придумати чогось кращого, наказав послати в печери зграю собак...
Лицарі оживилися. Тепер усе видавалося простим і легким — їм не треба було складати плани, щоб упіймати «невірних». Вони йшли в печери, «озброївшись» десятками навчених мисливських псів, які мали привести їх у саме серце притулку катарських утікачів. Усе було просто. Треба лише трохи зачекати. Порівняно з облогою Монтсегура, це дрібниця... 
Печери приймали Катарів, розкривши для них свої темні, вологі обійми... Життя втікачів тепер було складним і самотнім. Радше скидалося на виживання... Хоча охочих надати втікачам допомогу досі було дуже й дуже багато. У маленьких містечках Окситанії, таких, як князівство де Фуа (de Foix), Кастеллум де Вердунум (Castellum de Verdunum) й інших, під захистом місцевих сеньйорів жили Катари. Але тепер вони вже не збиралися відкрито, намагалися бути обережнішими, бо шукачі Папи не погоджувалися заспокоїтися, прагнучи будь-що винищити цю окситанську «єресь», що переховувалася по цілій країні... 
«Будьте старанні, винищуючи єресь будь-яким способом! Бог надихне вас!» — звучав заклик Папи до хрестоносців. І посланці церкви справді докладали максимум зусиль... 
— Скажи, Сівере, хтось із тих, що пішли в печери, дожив до того дня, коли можна було, не боячись, вийти на поверхню? Чи зумів хтось зберегти своє життя? 
— На жаль — ні, Ізидоро. Монтсегурські Катари не дожили... Хоча, як я тобі щойно казав, були інші Катари, що існували в Окситанії ще досить довго. Аж через століття там знищили останнього Катара. Але і в них життя було вже зовсім іншим, значно потаємнішим і небезпечнішим. Люди, налякані інквізицією, зрадили їх, бажаючи в такий спосіб зберегти свої життя. Тому деякі з Катарів переселилися в печери. Інші облаштувалися в лісах. Але це вже пізніше, і вони були набагато більш підготовленими до такого життя. А ті, рідні і друзі яких загинули в Монтсегурі, не захотіли жити довго зі своїм болем... Глибоко сумуючи за покійними, втомлені від ненависті і гонінь, вони, нарешті, наважилися возз'єднатися з ними в тому іншому, значно добрішому й чистішому житті. Їх було приблизно п'ятсот, разом з кількома людьми похилого віку й дітьми. І ще – четверо Досконалих, що прийшли на допомогу з сусіднього містечка. 
 У ніч свого добровільно «відходу» з несправедливого і злого матеріального світу всі Катари вийшли назовні, щоб востаннє вдихнути чудового весняного повітря, аби ще раз поглянути на знайоме сяєво своїх улюблених далеких зірок... куди дуже невдовзі відлітатиме їхня втомлена, вимучена катарська душа. 
Ніч була лагідною, тихою і теплою. Земля пахла ароматами акацій, розквітлих вишень і чебрецю... Люди вдихали п'янкий аромат, зазнаючи справжнісінької дитячої насолоди!.. Майже впродовж трьох довгих місяців вони не бачили чистого нічного неба, не дихали справжнім повітрям. Адже, попри все, хай що на ній сталося б, це була їхня земля!.. Їхня рідна й улюблена Окситанія. Але тепер її заповнили ешелони Диявола, від яких не було порятунку. 
Не змовляючись, катари вирушили до Монтсегура. Вони хотіли востаннє поглянути на свій ДІМ. На священний для кожного з них Храм Сонця. Дивна, довга процесія худих, виснажених людей несподівано легко піднімалася до найвищого серед катарських замків. Ніби сама природа допомагала їм!.. А можливо, це були душі тих, з ким вони вже невдовзі планували зустрітися? 
 Біля підніжжя Монтсегура розмістилася маленька частина армії хрестоносців. Мабуть, святі отці й далі боялися, що божевільні Катари можуть повернутися. І вартували... Сумна колона тихими примарами проходила поряд із сплячою охороною — ніхто й не ворухнувся... 
— Вони використовували «непроглядання», правильно? — здивовано запитала я. — Але хіба це вміли всі Катари?.. 
— Ні, Ізидоро. Ти забула, що з ними були Досконалі, — відповів Сівер і спокійно розповідав далі.
Дійшовши до вершини, люди зупинилися. У світлі місяця руїни Монтсегура виглядали зловісно і незвично. Ніби кожен камінь, просочений кров'ю і болем загиблих Катарів, закликав тих, що знову прийшли, до помсти... 
І хоча довкола була мертва тиша, людям здавалося, що вони досі чують передсмертні крики своїх рідних і друзів, що згорали в полум'ї страхітливого «очисного» папського вогнища. 
Монтсегур здіймався над ними грізний і... нікому непотрібний, ніби поранений звір, що його кинули вмирати на самоті... 
Стіни замку ще пам'ятали Світлодара й Магдалину, дитячий сміх Білояра і золотоволосої Вести... Замок пам'ятав чудові роки Катарів, наповнені радістю і любов’ю. Пам'ятав добрих і світлих людей, що приходили сюди під його захист. 
Тепер цього вже не було. Стіни – голі й чужі, ніби разом з душами спалених Катарів відлетіла й велика, добра душа Монтсегура...  
Катари дивилися на знайомі зірки — звідси вони здавалися такими великими і близькими!.. І знали — уже невдовзі ці зірки будуть їхнім новим Домом. А зірки дивилися згори на своїх втрачених дітей і лагідно усміхалися, готуючись прийняти їхні самотні душі. 
На ранок усі Катари зібралися у величезній, низькій печері, розміщеній просто над їхньою улюбленою — «кафедральною»... Колись давно там навчала ЗНАННЯ Золота Марія... Там збиралися нові Досконалі... Там народжувався, зростав і міцнішав Світлий і Добрий Світ Катарів. 
І тепер, коли вони повернулися сюди лише як «уламки» цього чудового світу, їм хотілося наблизитися до минулого, повернути яке вже неможливо... Кожному з присутніх Досконалі тихо дарували Очищення (consolementum), лагідно покладаючи свої чарівні руки на їх втомлені похилені голови. Доки всі, що «йдуть» не були, нарешті, готові. 
У цілковитому мовчанні люди по черзі лягали просто на кам'яну підлогу, схрещували на грудях худі руки і зовсім спокійно заплющували очі, ніби готувалися до сну... Матері притискали до себе дітей, не бажаючи з ними розлучатися. Ще через мить величезна зала перетворилася на тиху усипальню заснулих навіки п'яти сотень добрих людей... Катарів. Вірних і Світлих послідовників Радомира і Магдалини. 
Їхні душі дружно відлетіли туди, де їх чекали горді, сміливі «брати». Де світ був лагідним і добрим. Де вже не треба боятися, що з чиєїсь злої, кровожерливої волі тобі переріжуть горло чи просто шпурнуть тебе в «очисне» папське вогнище. 
Серце стискав гострий біль... Сльози гарячими струмками текли по щоках, але я їх навіть не помічала. Світлі, красиві і чисті люди пішли з життя... з власного бажання. Пішли, щоб не здаватися вбивцям. Щоб піти так, як самі хотіли. Щоб не бути приреченими на вбоге, мандрівне життя у своїй гордій і рідній землі — Окситанії. 
— Навіщо вони це зробили, Сівере? Чому не боролися?.. 
— Боролися — з чим, Ізидоро? Їхній бій було повністю програно. Вони просто вибрали, ЯК піти. 
— Але вони пішли через самогубство!.. Хіба за це нема кари кармою? Хіба це не змусило їх і там, в іншому світі, так само страждати? 
— Ні, Ізидоро... Адже вони просто «пішли», виводячи з фізичного тіла свої душі. Це найбільш натуральний процес. Вони не застосовували насильства. Просто «пішли».
З глибоким смутком дивилася я на цю страшну усипальню, в холодній, абсолютній тиші якої час до часу дзвінко падали краплі. Це природа поступово створювала свій вічний саван — дань померлим... І через роки, крапля за краплею, кожне тіло перетворюватиметься на кам'яну гробницю, не дозволяючи нікому глумитися з покійних... 

— Чи знайшла цю усипальню церква? — тихо запитала я.
— Так, Ізидоро. Слуги Диявола, за допомогою собак, знайшли печеру. Але навіть вони не посміли чіпати те, що так гостинно прийняла в свої обійми природа. Вони не посміли запалювати там свій «очисний», «священний» вогонь, оскільки, мабуть, відчували, що цю роботу давно вже за них зробив хтось інший... Відтоді це місце називають Печерою Мертвих. Туди й значно пізніше, у різні роки приходили вмирати Катари і Лицарі Храму, там ховалися гнані церквою їхні послідовники. Навіть зараз ти ще можеш побачити старі написи, зроблені руками тих, хто знайшов тут колись прихисток... Розмаїті імена дружно переплелися із загадковими знаками Досконалих... Там славний Домом Фуа, гнані горді Тренкавелі... Смуток і безнадія стикаються з відчайдушною надією... 

І ще... Природа століттями творить там свою кам'яну «пам'ять» сумним подіям і людям, що глибоко заторкнули її велике любляче серце... 
Біля самого входу в Печеру Мертвих – статуя мудрого пугача, що століттями охороняє спокій покійних... 
— Скажи, Сівере, адже Катари вірили в Христа, чи не так? — сумно запитала я. 
Сівер щиро здивувався.
— Ні, Ізидоро, це неправда. Катари не «вірили» в Христа, вони зверталися до нього, говорили з ним. Він був їх Вчителем. Але не Богом. Сліпо вірити можна тільки в Бога. Хоча я досі так і не зрозумів, навіщо людині потрібна сліпа віра? Це церква укотре перебрехала зміст чужого вчення... Катари вірили в ЗНАННЯ. У чесність і допомогу іншим, менш успішним людям. Вони вірили в Добро і Любов. Але ніколи не вірили в одну людину. Вони любили і поважали Радомира. Й обожнювали ту, що вчила їх – Золоту Марію. Але ніколи не робили з них Бога чи Богиню. Вони були для них символами Розуму і Честі, Знання і Любові. Але все ж були ЛЮДЬМИ, правда, такими, що повністю дарували себе іншим. 


Поглянь, Ізидоро, як безглуздо церковники перебріхували навіть власні теорії... Вони стверджували, що Катари не вірили в Христа-людину. Що Катари нібито вірили в його космічну Божественну сутність, яка не була матеріальною. І водночас, каже церква, Катари визнавали Марію Магдалину дружиною Христа і приймали її дітей. Тоді в який спосіб у нематеріальної істоти могли народжуватися діти?.. Не враховуючи, звісно, нісенітниці про «непорочне» зачаття Марії?.. Ні, Ізидоро, нічого правдивого про вчення Катарів, на жаль, не збереглося... Усе, що люди знають, повністю викривила «святійша» церква, аби подати це вчення як безглузде й нічого не варте. Адже Катари вчили того, чого вчили наші предки. Чого вчимо ми. Але для церковників саме це й було найбільш небезпечним. Вони не могли допустити, щоб люди дізналися правду. Церква була зобов'язана знищити навіть найменші спогади про Катарів, інакше як могла б пояснити те, що чинила з ними?.. Після звірячого і поголовного знищення цілого народу, ЯК вона пояснила б своїм віруючим, навіщо і кому знадобився такий страшний злочин? Тому й не збереглося нічого від вчення Катарів... А через століття, думаю, буде ще гірше.
— А як щодо Іоана? Я десь прочитала, що нібито Катари «вірили» в Іоана? І навіть, як святиню, зберігали його рукописи... Чи є в цих словах хоча б якась правда? 
— Тільки те, що вони й справді глибоко шанували Іоана, попри те, що ніколи не зустрічали його. — Сівер усміхнувся. — І також те, що, після смерті Радомира і Магдалини в Катарів таки збереглися справжні «Одкровення» Христа і щоденники Іоана, які за будь-яку ціну намагалася знайти і знищити Римська церква. Слуги Папи щосили прагнули дізнатися, де ж прокляті Катари ховали свій дуже небезпечний скарб?!. Бо якби все це з'явилося відкрито — історія католицької церкви зазнала б цілковитої поразки. Але, хоч як старалися церковні шукачі, їм таки не пощастило... Не вдалося нічого знайти, крім декількох рукописів очевидців. 
Тому в церкви була єдина можливість якось врятувати свою репутацію в ситуації з Катарами – настільки сильно перекрутити їх віру і вчення, щоб уже ніхто на світі не міг відрізнити правду від брехні... Так само, як вони це легко зробили з життям Радомира і Магдалини.  
А ще церква стверджувала, що Катари поклонялися Іоану навіть більше, ніж самому Ісусові Радомиру. Але під Іоаном вони мали на увазі «свого» Іоана, з його фальшивими християнськими євангеліями і такими самими фальшивими рукописами... Справжнього Іоана Катари й справді шанували, але він, як ти знаєш, не мав нічого спільного з церковним Іоаном-«хрестителем». 
— Ти знаєш, Сівере, у мене складається враження, що церква перебрехала і знищила ВСЮ світову історію. Навіщо? 
— Аби не дозволити людині мислити, Ізидоро. Аби зробити з людей слухняних і нікчемних рабів, яких на свій розсуд «прощали» або карали «святійші». Бо якби людина дізналася правду про своє минуле, то була б людиною ГОРДОЮ за себе і своїх Предків і ніколи не наділа б рабський ошийник. А без ПРАВДИ з вільних і сильних люди ставали «рабами божими» і вже не намагалися пригадати, хто вони насправді. Таке сьогодення, Ізидоро... І, чесно кажучи, воно не дає надто світлих надій на зміни. 
Сівер був дуже тихим і сумним. Мабуть, спостерігаючи за людською слабкістю й жорстокістю стільки століть і бачачи, як гинуть сильні, його серце отруїлося гіркотою і невірою в швидку перемогу Знання і Світла... А мені так хотілося крикнути йому, що я все–таки вірю: люди от-от прокинуться!.. Попри злість і біль, зради і слабкість, вірю, що Земля, нарешті, не витримає того, що чинять з її дітьми. Й отямиться... Але я розуміла, що не зможу переконати його, оскільки сама маю невдовзі загинути, борючись за це пробудження. 
Але мені не було шкода... Моє життя – лише піщинка в безкрайньому морі страждань. І я мала тільки боротися до кінця, хоч яким страшним він буде. Адже навіть краплі води, падаючи постійно, в силі колись продовбати найміцніший камінь. Так само ЗЛО: якби люди дробили його навіть по крупинці, коли-небудь воно зазнало б краху, нехай не за їхнього теперішнього життя. Але вони повернулися б знову на свою Землю і побачили б — це ВОНИ допомогли їй вистояти!.. Це ВОНИ допомогли їй стати Світлою і Вірною. Знаю, Сівер сказав би, що людина ще не вміє жити для майбутнього... І, знаю, — наразі це правда. Але саме це, я думаю, спиняло багатьох від власних рішень. Оскільки люди дуже звикли думати і діяти «як усі», не вирізняючись і не втручаючись, щоб жити спокійно. 
— Пробач, що змусив тебе пережити стільки болю, мій друже, — перервав мої думки голос Сівера. — Але думаю, це допоможе тобі легше зустріти свою долю. Допоможе вистояти... 
Я не хотіла про це думати... Ще хоч трішки!.. Адже на мою сумну долю в мене було ще достатньо-предостатньо часу. Тому, щоб змінити болісну тему, знову почала задавати запитання. 
— Скажи мені, Сівере, чому в Магдалини і Радомира, та й у багатьох Волхвів я бачила знак королівської «лілії»? Чи означає це, що всі вони були Франками? Чи можеш мені пояснити?

— Почнімо з того, Ізидоро, що це неправильне розуміння вже самого знака, — усміхнувшись, відповів Сівер. — Коли Меравінглі принесли його у Франкію, це не була лілія.
— ?!. 
— Хіба ти не знала, що це вони принесли знак «Трилисника» в тодішню Європу?.. — щиро здивувався Сівер. 
— Ні, я ніколи про це не чула. І знову ти мене здивував! 
— Трилисник колись давним-давно був бойовим знаком Слов’яно-Аріїв, Ізидоро. Магічна трава, яка чудесно допомагала в бою, — давала воїнам неймовірну силу, лікувала рани й полегшувала шлях тим, хто відходив в інше життя. Ця чудова трава росла далеко на півночі, і добувати її могли лише волхви й відуни. Її завжди давали воїнам, які вирушали захищати Батьківщину. Йдучи на бій, кожен воїн промовляв звичне заклинання: «За Честь! За Совість! За Віру!». Також робив магічний рух — торкався двома пальцями лівого і правого плеча, а наприкінці — середини чола. От що насправді означав Трилисник. І таким принесли його з собою Меравінглі. Ну а потім, після загибелі династії Меравінглів, нові королі привласнили його, як і все решта, оголосивши символом королівського дому Франції. А ритуал руху (коли хрестяться) «запозичила» та сама християнська церква, додавши до нього четверту, нижню частину... частину диявола. На жаль, історія повторюється, Ізидоро... 
Так, історія й справді повторювалася... І від цього було гірко і сумно. Чи хоч щось з того, що ми знали, – справжнє?.. Раптом я відчула, ніби на мене вимогливо дивляться сотні незнайомих мені людей. Я зрозуміла — це ті, що ЗНАЛИ... Ті, що гинули, захищаючи правду... Вони ніби заповідали мені донести ІСТИНУ до тих, хто не знав. Але я не могла. Я відходила... Так само, як пішли колись вони. 
Раптом двері з шумом відчинилися — в кімнату ураганом увірвалася усміхнена, радісна Ганна. Моє серце високо підскочило, а потім упало в прірву... Я не могла повірити, що бачу свою любу дівчинку!.. А вона, наче нічого й не трапилося, широко усміхалася, ніби в неї все чудово й не висить над нашими життями страшна біда.  
— Мамусю, люба, я ледве тебе знайшла! О, Сівере!.. Ти прийшов нам допомогти?.. Скажи, адже ти допоможеш нам, правда? — зазираючи йому в очі, упевнено запитала Ганна. 
Сівер тільки лагідно і дуже сумно усміхався їй...
Вимучена горем і бідами, Окситанія страждала... З багатої, квітучої країни перетворюючись на випалену пустелю, не могла забути своїх нещасних синів і дочок, що напоюють кров'ю кожну п'ядь цієї вимученої горем землі... 
Через декілька років після падіння Монтсегура в глибині Ломбрівських Печер, у сумному Залі Мертвих (на жаль, закритому для широкої публіки) один із нащадків Катарів знайде черговий чудовий витвір природи — Замок  Монтсегур... Улюблений замок Золотої Марії і її нащадків. 


Пояснення
Після копітких і ретельних тринадцятирічних (1964-1976) розкопок Монтсегура і його околиць, Французька Група Археологічних Досліджень Монтсегура і околиць [i](GRAME)[/i], оголосила в 1981 році свій кінцевий висновок: Жодного сліду руїн від Першого Монтсегуру, покинутого господарями в XII столітті, не знайдено. Так само, як не знайдено і руїн Другої фортеці Монтсегур, побудованої її тодішнім господарем, Раймондом де Перейль, в 1210 році. 
 (See: Groupe de Recherches Archeologiques de Montsegur et Environs (GRAME), Montsegur: 13 ans de rechreche archeologique, Lavelanet: 1981. pg. 76.: "Il ne reste aucune trace dan les ruines actuelles ni du premier chateau que etait a l'abandon au debut du XII siecle (Montsegur I), ni de celui que construisit Raimon de Pereilles vers 1210 (Montsegur II)...") 
Відповідно свідченням, даним Священній Інквізиції на 30 березня 1244 року співвласником Монтсегура, арештованим сеньйором Раймондом де Перейль, фортифікований замок Монтсегур був «відновлений» в 1204 році на вимогу Досконалих – Раймонда де Міропуа і Раймонда Бласко. 
(According to a deposition given to the Inquisition on March 30, 1244 by the captured co-seigneur of Montsegur, Raymond de Pereille (b.1190-1244?), the fortress was "restored" in 1204 at the request of Cather perfecti Raymond de Mirepoix and Raymond Blasco.)[Source: Doat V 22 fo 207] 
Проте, дещо все ж залишилося, аби нагадувати нам про трагедію, що розвернулася на цьому малому, наскрізь просоченому людською кров'ю клаптику гори... Все ще міцно чіпляючись за основу Монтсегура, буквально «висять» над урвищами фундаменти зниклого села...

42. Ізидора-8. Ключ Богів
Ганна захоплено дивилася на Сівера, ніби він міг подарувати нам порятунок... Але поступово її погляд згасав – зі сумного виразу його обличчя вона зрозуміла: попри його бажання, допомоги чомусь не буде. 
— Адже ти хочеш нам допомогти, правда? Скажи, ти ж бажаєш цього, Сівере?..
Ганна по черзі уважно вдивлялася в наші очі, ніби хотіла упевнитися, що ми правильно її розуміємо. Її чиста і чесна душа не могла прийняти, що хтось міг, але не хотів урятувати нас від жахливої смерті... 
— Пробач, Ганно... Я не можу вам допомогти, — сумно промовив Сівер.
— Але чому?!! Невже тобі не шкода, що ми загинемо?.. Чому, Сівере?!..
— Бо я НЕ ЗНАЮ, як вам допомогти... Не знаю, як знищити Карафу. У мене нема необхідної «зброї», щоб його позбутися.
Ще відмовляючись вірити, Ганна дуже наполегливо розпитувала далі.
— А хто знає, його як побороти? Адже хтось має це знати! Адже він не найсильніший! От навіть дідусь Істень набагато сильніший за нього! Правда, Сівере? 
Було потішно чути, що вона отак просто називала таку людину дідусем... Ганна сприймала їх, як свою вірну і добру сім'ю. Сім'ю, в якій усі один про одного дбають... І в якій кожен цінує життя іншого.
Але, на жаль, вони не були такою сім'єю... Волхви мали інше, власне й відокремлене життя. І Ганна наразі цього не розуміла.
— Про це знає Владика, люба. Лише він може вам допомогти. 
— Якщо так, то чому він досі не допоміг?! Адже мама вже була там, правда? Чому він не допоміг?
— Пробач, Ганно, я не можу тобі відповісти. Я не відаю...
І тут я не змогла змовчати! 
— Але ти пояснював мені, Сівере! Що ж відтоді змінилося?.. 
— Напевно, я, мій друже. Думаю, це ти щось у мені змінила. Іди до Владики, Ізидоро. Він — ваша єдина надія. Іди, доки не пізно.
Я нічого йому не відповіла. І що я могла сказати?.. Що не вірю в допомогу Білого Волхва? Не вірю, що він зробить для нас виняток? Адже саме такою була правда! І тому не хотіла йти до нього на уклін. Можливо, чинити так – егоїстично, можливо — нерозсудливо, але я нічого не могла з собою вдіяти. Не хотіла більше просити допомоги в батька, що зрадив колись свого дорогого сина... Я його не розуміла і й не погоджувалася з ним. Адже він МІГ урятувати Радомира. Але не захотів... Я багато віддала б за можливість урятувати свою любу, хоробру дівчинку. Але, на жаль, у мене такої змоги не було...
Навіть оберігаючи найдорожче (ЗНАННЯ), Волхви все ж не мали права так очерствити свої серця, що забули про звичайне людинолюбство! Знищивши в собі співчуття, перетворилися на холодних, бездушних «бібліотекарів», що свято охороняли бібліотеку. Але чи пам'ятали вони, усамітнившись у гордому мовчанні, ДЛЯ КОГО цю бібліотеку колись було створено?.. Чи пам'ятали, що наші Великі Предки залишили своє ЗНАННЯ, аби воно допомогло колись їхнім внукам урятувати нашу прекрасну Землю?.. Хто ж давав право Білому Волхву особисто вирішувати, коли саме настане той час, що вони нарешті широко відчинять двері? 
Мені чомусь завжди здавалося, що ті, кого наші предки називали Богами, не дозволили б гинути своїм найкращим синам і донькам тільки тому, бо ще не є «правильний» час! Бо якщо чорні виріжуть усіх просвітлених, то вже нікому буде розуміти навіть найкращу бібліотеку...
Ганна уважно спостерігала за мною, мабуть, чуючи мої сумні думи, а в її добрих променистих очах було доросле, суворе розуміння. 
— Ми не підемо до нього, мамусю. Спробуємо самі, — лагідно усміхнувшись, промовила моя смілива дівчинка. — Адже в нас ще є трохи часу, правда?
Сівер здивовано поглянув на Ганну, але, побачивши її рішучість, не промовив ні слова.
А Ганна захоплено роздивлялася довкола, щойно тепер помітивши, яке багатство є в дивовижній скарбниці Карафи.
— Ой, що це?! Невже бібліотека Папи?.. І ти могла тут часто бувати, мамусю?
— Ні, моя рідна. Лише кілька разів. Я хотіла дізнатися про чудових людей, і Папа чомусь дозволив. 
— Ти маєш на увазі Катарів? — спокійно запитала Ганна. — Адже вони знали дуже багато, чи не так? Та все ж не зуміли вижити. Земля завжди була надзвичайно жорстокою... Чому, мамо?
— Не Земля жорстока, сонечко моє, а люди. Звідки ти знаєш про Катарів? Я ніколи не вчила тебе про них, чи не так?
Бліді Ганнині щоки відразу спалахнули «рожевим» збентеженням... 
— Ой, пробач, будь ласка! Просто я «чула», про що ви говорили, і дуже зацікавилася! Тому й слухала. Вибач! У розмові не було нічого особистого, і я вирішила, що ви не образитеся...
— Ну звісно! Але навіщо тобі такий біль? Адже нам досить і того, що підносить Папа, чи не так?
— Я хочу бути сильною, мамо! Хочу не боятися його, як не боялися своїх убивць Катари. Хочу, щоб тобі не було за мене соромно! — гордо піднявши голову, промовила Ганна.
Щоразу я дедалі більше дивувалася силі духу моєї юної доньки!.. Звідки в неї стільки мужності, аби протистояти самому Карафі?.. Що керувало її гордим, гарячим серцем?
— Хочете ще щось побачити? — м'яко запитав Сівер. — Чи залишити вас на якийсь час удвох? 
— О, будь ласка, Сівере, розкажи нам ще про Магдалину!.. І про те, як загинув Радомир, — палко попросила Ганна. Але відразу похопившись, обернулася до мене: — Ти ж не проти, мамо?..
Звісно, я не заперечувала!.. Навпаки, ладна була на все, щоб відволікти її від думок про наше близьке майбутнє.
— Розкажи, будь ласка, Сівере! Це допоможе нам упоратися і додасть сил. Розкажи, що знаєш, друже... 
Сівер кивнув, і ми знову опинилися в чиємусь чужому, незнайомому житті... У чиємусь давним-давно прожитому і покинутому минулому.
Тихий весняний вечір був наповнений південними запахами. Удалині ще палахкотіли останні відблиски заходу сонця, хоча втомлене за день світило давно зайшло, аби встигнути відпочити до завтра, коли знову повернеться у свою щоденну подорож по колу. 
На оксамитовому небі, що швидко темніло, дедалі яскравіше спалахували незвично величезні зірки. Навколишній світ статечно готувався до сну... Інколи раптом лунав ображений крик самотнього птаха, що не знаходив спокою. Або час до часу сонним гавкотом тривожили тишу місцеві собаки, виявляючи в такий спосіб свою невсипущу пильність. А поза тим ніч здавалося тихою, лагідною і спокійною... Тільки в саду, обгородженому високою глиняною стіною, досі сиділи двоє. Це були Ісус Радомир і його дружина Марія Магдалина... Вони проводжали свою останню ніч... перед розп'яттям.
Марія пригорнулася до чоловіка, поклала втомлену голову йому на груди і мовчала. Ще так багато хотіла йому сказати!.. Стільки важливого, доки був час! Але не знаходила слів. Усі слова вже було сказано. І всі вони здавалися безглуздими. Не вартими останніх дорогоцінних хвилин...
Вона всіляко переконувала Радомира покинути чужу для них землю, але він відмовлявся. І Марія відчувала нелюдський біль!.. Світ залишався таким самим спокійним і захищеним, але вона знала — коли піде Радомир, він уже не буде таким... Без Радомира все буде порожнім і холодним... Вона просила його подумати... Прохала повернутися у свою далеку Північну країну чи принаймні в Долину Магів, аби почати все заново. 
Марія знала — в Долині Магів на них чекали чудові люди. Усі –  обдаровані. Там вони могли побудувати новий і світлий світ, як запевняв її Волхв Іоан. Але Радомир відмовився... Він хотів пожертвувати собою, щоб прозріли сліпі... Це саме те завдання, яке звалив на його сильні плечі Батько. Білий Волхв... І Радомир не хотів відступати... Прагнув домогтися розуміння... у юдеїв. Навіть ціною свого життя.
Ніхто з дев'яти друзів, вірних лицарів його Духовного Храму, не підтримав Радомира. Жоден з них не хотів віддавати його в руки катів. Вони не хотіли його втрачати. Вони дуже сильно його любили...
Але настав день, коли, підкоряючись залізній волі Радомира, його друзі і його дружина (проти своєї волі) присягнулися не втручатися в те, що відбувається... Не намагатися його врятувати, хай що станеться. Радомир гаряче сподівався, що, побачивши очевидну можливість його загибелі, люди нарешті зрозуміють, прозріють і захочуть врятувати його самі, попри відмінності їх віри, попри брак розуміння. 
Але Магдалина знала — цього не станеться. Вона знала: це їхній останній вечір.
Серце рвалося на шматки, коли чула його рівне дихання, відчувала тепло рук, бачила зосереджене обличчя, не затьмарене анінайменшим сумнівом. Був переконаний у своїй правоті. І вона нічого не могла вдіяти, хоч дуже його любила й усіляко намагалася переконати, що ті, за кого він ішов на неминучу смерть, не гідні його. 
— Пообіцяй, моя світла: якщо вони все ж мене знищать, ти підеш Додому, — раптом дуже наполегливо зажадав Радомир. — Там ти будеш у безпеці. Там зможеш учити. Лицарі Храму підуть з тобою, вони присягнулися мені. Відвезеш з собою Весту, будете разом. І я приходитиму до вас, ти ж знаєш про це. Знаєш?
І тоді Магдалину нарешті прорвало... Більше вона не могла витримати... Так, вона була сильним Магом, але цієї страшної миті почувалася лише тендітною, люблячою жінкою, що втрачає найдорожчу на світі людину...
Її вірна, чиста душа не розуміла, ЯК Земля могла віддавати на поталу свого найобдарованішого сина?.. Чи був у цій жертві хоч якийсь сенс? Вона думала — сенсу не було. Звикла з малих років до безконечної (а інколи й безнадійної!) боротьби, Магдалина не могла зрозуміти цю абсурдну, дику жертву!.. Ні розумом, ні серцем не приймала сліпої покори долі, ані марної надії на чиєсь можливе «прозріння»! Ці люди (юдеї) жили у своєму відокремленому і наглухо закритому для інших світі. Їх не хвилювала доля «чужака». І Марія знала напевно — вони не допоможуть. Так само, як знала — Радомир загине безглуздо і марно. І ніхто не зможе повернути його. Навіть якщо захоче. Щось змінювати буде запізно...
— Чому ти не можеш мене зрозуміти?.. — раптом сказав Радомир, підслухавши її сумні думки. — Якщо я не спробую розбудити їх, вони знищать прийдешнє. Пам'ятаєш, Батько нам говорив? Я повинен їм допомогти! Або принаймні зобов'язаний спробувати.
— Скажи, ти так і не зрозумів їх, правда? — лагідно гладячи його руку, прошепотіла Магдалина. — Як і вони не зрозуміли тебе. Як ти можеш допомогти народові, якщо сам його не розумієш?!. Вони мислять іншими рунами... І чи рунами?.. Це інший народ, Радомире! Нам невідомі їхні розум і серце. Попри всі твої зусилля — вони тебе не почують! Їм не потрібна твоя Віра, як не потрібен і ти. Озирнися довкола, Радосте моя, — це чужий дім! Твоя земля кличе тебе! Іди, Радомире! 
Але він не хотів миритися з поразкою. Прагнув довести собі й іншим, що зробив усе, що в його земних силах. І незважаючи на її намагання, Магдалині не вдасться врятувати Радомира. І вона, на жаль, це знала... 
Ніч уже наблизилася до середини... Старий сад, що потонув у вирі запахів і сновидінь, безшелесно мовчав, насолоджуючись свіжістю і прохолодою. Світ довкола Радомира й Магдалини солодко спав безтурботним сном, не передчуваючи нічого небезпечного і поганого. І лише Магдалині чомусь здавалося, що поряд з нею, просто за її спиною, злорадно сміючись, стояв хтось безжалісний і байдужий... Фатум... Невблаганний і грізний, Фатум похмуро дивився на тендітну, ніжну жінку, якої йому чомусь ніяк не вдавалося зламати... Жодними бідами чи болем. 
А Магдалина, щоб захиститися, щодуху хапалася за свої давні добрі спогади, ніби знала, що в цю мить лише вони могли втримати її розбурханий мозок від цілковитого й безповоротного «затьмарення»... 
Магдалинина чіпка пам'ять ще берегла дорогі їй роки, проведені з Радомиром... Здавалося, це було так давно!.. Чи лише вчора?.. Але тепер це не надто важило — завтра його не стане. І їхнє світле життя справді перетвориться на спогад...
ЯК вона могла з цим змиритися?! ЯК могла дивитися, опустивши руки, коли на загибель ішов єдиний для неї на Землі чоловік?!!
— Я хочу тобі щось показати, Маріє, — прошепотів Радомир. 
І, засунувши руку за пазуху, вийняв звідти... диво!
Його довгі тонкі пальці наскрізь просвічувалися яскравим пульсуючим смарагдовим світлом!.. Світло линуло дедалі сильніше, ніби живе, і заповнювало темний нічний простір... 
Радомир розкрив долоню — на ній лежав зелений кристал надзвичайної краси... 
— Що це??? — ніби боячись злякати, також прошепотіла Магдалина.
— Ключ Богів, — спокійно відповів Радомир. — Ось поглянь... [4 Про Ключ Богів я розповідаю з дозволу Мандрівників, з якими мені пощастило двічі зустрітися в червні і серпні 2009 року в Долині Магів. Дотепер про Ключ Богів відкрито не говорили ніде й ніколи.]
Кристал був матеріальним. І водночас направду чарівним. Витесаний із дуже красивого каменю, схожого на надзвичайно прозорий смарагд. Але Магдалина відчувала — це щось набагато складніше, ніж просто коштовний камінь, навіть найчистіший. Він був ромбоподібним і видовженим, розміром як долоня Радомира. Кожен зріз кристалу вкритий незнайомими рунами, мабуть, навіть ще древнішими, ніж ті, які знала Магдалина... 
— Про що він «говорить», радосте моя?.. І чому я не знаю цих рун? Вони трохи інші, ніж ті, яких нас учили Волхви. Звідки він у тебе?! 
— Його колись принесли на Землю наші мудрі Предки, наші Боги, щоб створити тут Храм Вічного Знання, — замислено дивлячись на кристал, почав Радомир. — Щоб він допомагав знаходити Світло й Істину гідним Дітям Землі. Це ВІН породив на землі касту Волхвів, Відунів, Відунок, Даринь та інших просвітлених. І саме з нього вони черпали свої ЗНАННЯ і РОЗУМІННЯ, і за ним колись створили Метеору. 
Потім, ідучи назавжди, Боги залишили цей Храм людям, заповідаючи охороняти й берегти його, як берегли б саму Землю. А Ключ від Храму віддали Волхвам, щоб він випадково не потрапив до «темномислячих» і щоб Земля не загинула від їх злої руки. 
Відтоді це диво століттями охороняють Волхви, які передають його час до часу гідному, аби випадковий «охоронець» не зрадив наказу і віри, яку нам залишили наші Боги.
— Невже це і є Грааль, Сівере?.. — не стримавшись, запитала я.
— Ні, Ізидоро. Грааль ніколи не був тим, чим є цей дивовижний Розумний Кристал. Просто люди «приписали» своє бажане Радомиру... як і все решта, «чуже». А Радомир ціле своє свідоме життя був Охоронцем Ключа Богів. Однак люди, звісно, не могли цього знати, тому не заспокоювалися. Спершу шукали Чашу, що нібито «належала» Радомиру. Інколи Граалем називали його дітей або саму Магдалину. І все це тривало, бо «істинно віруючі» дуже хотіли мати якийсь доказ правдивості того, у що вони вірять. Щось матеріальне, щось «святе», до чого можна доторкнутися... (на превеликий жаль, те саме відбувається й тепер, через сотні років). Тому «темні» й придумали красиву на той час історію, аби запалити нею чутливі «віруючі» серця... 
На жаль, людям завжди потрібні реліквії, Ізидоро, і якщо їх не було, то хтось вигадував. А Радомир ніколи не мав такої чаші, бо в нього не було й «таємної вечері»... на якій він нібито з неї пив. Чаша з «таємної вечері» була в пророка Джошуа, але не в Радомира.
І Йосиф Аримафейський справді колись зібрав туди декілька крапель крові пророка. Але знаменита «Граальська Чаша» насправді – звичайнісінька глиняна чашка, з якої зазвичай пили в той час усі євреї і яку не так легко було потім знайти. А золотої чи срібної чаші, всуціль оздобленої коштовними каменями (як люблять її змальовувати священики) ніколи не існувало ні за часів юдейського пророка Джошуа, ні тим більше за часів Радомира.
Але це вже інша, хоч і дуже цікава історія. 
У тебе не надто багато часу, Ізидоро. І думаю, ти захочеш дізнатися зовсім інше, що близьке твоєму серцю і що може допомогти знайти в собі більше сил, аби вистояти. Ну а цей клубок двох чужих один одному життів (Радомира і Джошуа), що його дуже тісно заплутали «темні» сили, так швидко не розплутати. Як я вже казав, тобі просто не вистачить на це часу, друже. Тому пробач... 
Я лише кивнула йому у відповідь, прагнучи не виявити, як мене цікавила ця справжня правдива Історія!.. І як я хотіла дізнатися, навіть умираючи, ту неймовірну кількість брехні, яку церква звалила на наші довірливі земні голови... Але я давала змогу Сіверу вибирати, що саме він хоче оповісти. Це була його добра воля — про що розповідати й чого не казати. Я й так відчувала до нього невимовну вдячність за його дорогоцінний час і за щире бажання скрасити наші сумні останні дні.
Ми знову опинилися в темному нічному саду, «підслуховуючи» останні години Радомира і Магдалини...
— Де ж цей Великий Храм, Радомире? — здивовано запитала Магдалина.
— У чудовій далекій країні... На самій «вершині» світу... (йдеться  про Північний Полюс, колишню країну Гіперборею — Даарію), — тихо, ніби зайшовши в безконечно далеке минуле, прошепотів Радомир. — Там стоїть свята гора рукотворна, яку не в силі зруйнувати ні природа, ні час, ні люди. Бо ця гора — вічна... Це і є Храм Вічного Знання. Храм наших давніх Богів, Маріє... 
Колись, давно-давно, виблискував на вершині святої гори їх Ключ — оцей зелений кристал, що захищав Землю, відкривав душі і вчив гідних. Але наші Боги пішли. І відтоді Земля занурилася в морок, який наразі не в силі людина зруйнувати сама. Надто багато в ній поки що заздрості і злості. І лінивства – теж...
— Люди повинні прозріти, Маріє, — трохи помовчавши, промовив Радомир. — І саме ТИ допоможеш їм! 
І ніби не помітивши її протестного жесту, спокійно говорив далі:
 — ТИ навчиш їх ЗНАННЯ і РОЗУМІННЯ. І даси їм справжню ВІРУ. Ти станеш їхньою Дороговказною Зіркою, що б зі мною не сталося. Пообіцяй мені!.. Крім тебе, я не маю кому довірити те, що мав виконати сам. Пообіцяй мені, моя світла. 
Радомир обережно взяв її обличчя в долоні, уважно вдивляючись у променисті блакитні очі і... несподівано усміхнувся... Скільки безмежного кохання світилося в цих чудових, знайомих очах!.. І скільки було в них глибочезного болю... Він знав, як їй страшно і самотньо. Знав, що вона дуже хотіла його врятувати! І незважаючи на це, Радомир не міг стримати усмішки — навіть у такий страшний для неї час Магдалина була дивовижно світлою і ще красивішою!.. Ніби чисте джерело з життєдайною прозорою водою... 
Здригнувшись, він якомога спокійніше сказав:
— Поглянь, як відкривається цей древній Ключ...
На розкритій долоні Радомира спалахнуло смарагдове полум'я... Кожна навіть найменша руна почала розкриватися цілим пластом незнайомих просторів, розширюючись і відкриваючись мільйонами образів, що плавно проходили один крізь одного. Чудова прозора «споруда» зростала й оберталася, відкриваючи щоразу нові поверхи Знань, яких сучасна людина ніколи не бачила. Вона було приголомшливою і безкрайньою!.. І Магдалина, не в силі відвести від цього чаклунства очей, повністю поринала в глибини незвіданого, усіма фібрами душі відчуваючи пекучу, спопеляючу спрагу!.. Вона вбирала в себе мудрість століть, відчуваючи, як потужною хвилею, заповнюючи кожну її клітинку, тече по ній незнайома Древня Магія! Знання Предків переповнювало, було по-справжньому неосяжним — від життя маленької комашки переходило в життя всесвітів, перетікало мільйонами років у життя чужих планет і знову потужною лавиною поверталося на Землю... 
Широко розкривши очі, Магдалина вслухалася в дивовижне Знання Стародавнього світу... Її легке тіло, вільне від земних «кайданів», піщинкою літало в океані далеких зірок, насолоджувалося величчю і тишею вселенського спокою...
Раптом просто перед нею постав казковий Зоряний Міст. Простягнувшись, здавалося, в саму нескінченність, виблискував та іскрився незліченними скупченнями великих і маленьких зірок, розстилаючись біля її ніг у срібну дорогу. Вдалині, на самій середині тієї дороги, Магдалину чекав Чоловік, оповитий золотим сяянням... Дуже високий і дуже сильний на вигляд.
Підійшовши ближче, Магдалина побачила, що не все в цій дивовижній істоті суто «людське»... Найбільше вражали очі — величезні й іскристі, ніби витесані з коштовного каменя, виблискували холодними гранями, ніби справжній діамант. Але так само, як діамант, бездушні й відчужені...
Мужні риси обличчя незнайомця дивували різкістю і непорушністю, ніби перед Магдалиною стояла статуя... Дуже довге, пишне волосся іскрилося й переливалося сріблом, немов на нього хтось ненавмисно розсипав зірки... «Чоловік» справді був дуже незвичайним... Але навіть попри його «крижану» холодність, Магдалина відчувала, як від дивного незнайомця ішов чудесний спокій, що обволікав душу, і тепле, щире добро. Однак вона чомусь була переконана — не завжди і не до всіх це добро однакове.
 «Чоловік» підняв для привітання розгорнуту до неї долоню і лагідно промовив: 
— Зупинися, Зоряна... Твій Шлях ще не завершений. Ти не можеш іти Додому. Повертайся в Мідгард, Маріє... І оберігай Ключ Богів. Нехай збереже тебе Вічність.
А тоді могутня фігура незнайомця раптом почала повільно коливатися і ставала цілком прозорою, ніби мала намір зникнути.
— Хто ти?.. Прошу, скажи мені, хто ти?! — благально крикнула Магдалина.
— Мандрівник... Ти ще зустрінеш мене. Прощавай, Зоряна... 
Раптом чудовий кристал різко закрився... Диво обірвалося так само несподівано, як і починалося. Довкола відразу стало холоднувато й порожньо... Ніби надворі зима.
— Що це таке, Радомире?!. Адже це значно більше, ніж нас учили!..— не спускаючи із зеленого «каменя» очей, запитала приголомшена Магдалина.
— Я тільки ледь привідкрив його. Щоб ти могла побачити. Але це лише краплина з того, що він може. Тому маєш зберегти його, хай що зі мною станеться. Будь-якою ціною... зокрема й ціною твого життя, і навіть життя Вести і Світлодара. 
Уп’явшись у неї своїми пронизливо-блакитними очима, Радомир наполегливо чекав відповіді. Магдалина повільно кивнула. 
— Він теж це наказав... Мандрівник... 
Радомир лише кивнув, розуміючи, про кого йшлося.
— Упродовж тисячоліть люди намагаються знайти Ключ Богів. Але ніхто не відає, як він насправді виглядає. І його сенс їм невідомий, — уже набагато м'якше вів далі Радомир. — Про нього ходять неймовірні легенди, від дуже красивих до майже божевільних. [5 Про Ключ Богів справді ходять найрізноманітніші легенди. Скількома мовами упродовж століть намагалися розписати найбільші смарагди!.. Арабською, юдейською, індуською і навіть латиною... Але чомусь ніхто не хоче зрозуміти, що від цього камені не стануть чарівними, хоч як комусь цього хочеться... На пропонованих фотографіях: й іранський псевдо Мані, і Великий Могул, і католицький «талісман» Бога, і Смарагдова «дощечка» Гермеса (Emeral tablet) і навіть знаменита індійська Печера Аполлона з Тіани, яку, як стверджують самі індуси, одного дня відвідав Ісус Христос. Докладніше про це – в книзі «Свята країна Даарія. Частина 1. Про що відали Боги?», яка в процесі написання. ]

 
— Мабуть, у когось просто спрацювала родова пам'ять, і людина пригадала: було колись щось невимовно велике, Богами дароване. А ЩО саме — не розуміє... От і ходять віками «шукачі» незрозуміло чого, намотують кола. Наче хтось їм наказав: «піди туди — не знати куди, принеси те — невідомо що»... Лише знають, що сила в ньому захована дужа, знання невидане. Розумні женуться за знанням, а «темні», як завжди, намагаються його знайти, щоб правити іншими... 
Думаю, це найзагадковіша і найбажаніша (для кожного – по-своєму) реліквія, що існувала колись на Землі. Тепер усе залежатиме лише від тебе, моя світла. Якщо мене не стане, нізащо не втрачай його! Пообіцяй мені, Маріє... 
Магдалина знову кивнула. Вона зрозуміла — то була жертва, якої просив у неї Радомир. І вона пообіцяла йому... Пообіцяла оберігати дивовижний Ключ Богів ціною власного життя... і навіть життя дітей, якщо знадобиться. 
Радомир обережно вклав зелене диво їй у долоню — кристал був живим і теплим... 
Ніч спливала дуже швидко. На сході вже світало... Магдалина глибоко зітхнула. Вона знала: невдовзі за ним прийдуть, аби віддати Радомира до рук ревнивих і брехливих суддів... що всіма фібрами своєї черствої душі ненавиділи цього, як вони називали, «чужого посланця»...
Скрутившись калачиком на сильних руках Радомира, Магдалина мовчала. Вона хотіла просто відчувати його тепло... наскільки це ще було можливо...
Здавалося, життя покидало її крапля за краплею, перетворюючи розбите серце на холодний камінь. Вона не могла без нього дихати... Такого рідного їй чоловіка!.. Він був її половиною, частиною її сутності, без якої життя неможливе. Вона не знала, як існуватиме без нього... Не знала, як їй зуміти бути такою сильною. Але Радомир вірив у неї, довіряв їй. Він залишав їй ОБОВ’ЯЗОК, який не дозволяв здаватися. І вона чесно намагалася вижити...
Попри надлюдську сконцентрованість, Магдалина майже не пам'ятала того, що відбувалося далі...
Були чужі люди, охоплені незрозумілою злістю... 
Були біль і жах, коли бачила страждання Радомира... 
Була крихітна надія, що розтанула миттєво... 
І був ХРЕСТ... Нелюдяне і страшне знаряддя смерті.

Вона стояла навколішки просто під хрестом і дивилася в очі Радомиру до останньої хвилини... Доки його чиста і сильна душа покинула своє вже непотрібне, померле тіло. 
На скорботне обличчя Магдалини впала гаряча крапля крові і, злившись із сльозою, скотилася на землю. Потім упала друга... Так вона стояла, не рухаючись, застигла в найглибшому горі... оплакуючи свій біль кривавими сльозами... Раптом дикий крик, страшніший від звіриного, струсонув довколишній простір... Крик пронизливий і протяжний. Від нього душа завмирала, крижаними лещатами стискаючи серце. Кричала Магдалина... Земля відповіла їй, здригнувшись своїм старим могутнім тілом. Потім настала темрява...
Нажахані люди розбігалися, не розбираючи дороги, не розуміючи, куди несуть їх неслухняні ноги. Ніби сліпі, натикалися один на одного, шарахаючись у різні боки, знову спотикалися і падали, не звертаючи уваги на те, що діялося довкола... Повсюди лунали крики. Плач і розгубленість огорнули Лису Гору і тих, хто спостерігав там за стратою, ніби тільки тепер дозволивши прозріти — по-справжньому побачити те, що скоїли...
Магдалина встала. І знову дикий, нелюдський крик пройняв утомлену Землю. Потонувши в гуркоті грому, крик зміївся навколо злими блискавками, лякаючи захололі душі... Звільнивши Древню Магію, Магдалина закликала на допомогу старих Богів... Кликала Великих Предків.
Вітер розтріпав у темноті її чудове золоте волосся, огортаючи тендітне тіло ореолом Світла. Страшні криваві сльози ще червоніли на її блідих щоках, і вона була невпізнанною... Чимось схожою на грізну Жрицю...
Магдалина кликала... Заламавши руки за голову, вона знову і знову кликала своїх Богів. Кликала Отців, які щойно втратили чудового Сина... Вона не могла так просто здатися... Хотіла повернути Радомира будь-якою ціною. Навіть якщо не судилося з ним уже спілкуватися. Хотіла, щоб він жив... попри все.
Але Боги не відзивалися... Магдалина не могла в це повірити! Вона не хотіла, щоб він умирав. Не хотіла його втрачати... Біль засліплював... Був просто нелюдським.
Підійшли друзі — Лицарі Храму... Не в силі відірвати Магдалину від мертвого тіла, шанобливо чекали. Скорбота її була такою глибокою і безнадійною, що торкала навіть найбільш суворих і загартованих... 
Потім настало омертвіння. Вона не відчула, як її відвели вбік і посадили. Не побачила, хто омив востаннє Радомира... Знала одне — ВІН повинен воскреснути!.. І вона має йому допомогти...
Але минула ніч, і нічого не змінювалося. Його сутність говорила з нею, але вона стояла, завмерши, й нічого не чула, лише безконечно кликала Отців... Вона ще не здалася.
Нарешті, коли надворі світало, у приміщенні раптом з'явилося яскраве золоте світіння — ніби тисяча сонць засвітило одночасно! А в цьому світінні коло самого входу постала висока, вища від звичайної, людська фігура... Магдалина відразу зрозуміла — прийшов той, кого вона так несамовито і наполегливо кликала цілу ніч... 
— Вставай, Радісний!.. — глибоким голосом промовив той, хто прийшов. — Це вже не твій світ. Ти віджив тут своє життя. Я покажу твій новий шлях. Вставай, Радомире!..
— Дякую тобі, Батьку... — прошепотіла Магдалина. — Дякую, що почув мене!
Старець довго й уважно вдивлявся в тендітну жінку. Потім несподівано усміхнувся ясно і дуже лагідно промовив: 
— Важко тобі, сумна!.. Боязко... Пробач, донечко, заберу твого Радомира. Не судилося йому більше тут перебувати. Тепер у нього інша доля. Ти сама цього захотіла... 
Магдалина лише кивнула йому, засвідчуючи, що розуміє. Говорити не могла, сили майже покидали її. Треба було якось витримати ці останні, найважчі для неї хвилини... А попереду ще досить часу, аби тужити за втраченим. Головне, що ВІН живе. Усе решта не таке й важливе. 
Пролунав здивований вигук — Радомир стояв і озирався, не розуміючи, що відбувається. Наразі не знав, що в нього тепер інша доля, НЕ ЗЕМНА... І не міг збагнути, чому досі живе, адже добре пам'ятав, що кати чудово виконали свою роботу...
— Прощавай, Радосте моя... — прошепотіла Магдалина. — Прощавай, мій лагідний. Я виконаю твою волю. Тільки живи... А я завжди буду з тобою.
Знову яскраво спалахнуло золотисте світло, але тепер зовні. Ідучи за ним, Радомир повільно вийшов за двері... 

Усе довкола – таке знайоме!.. Але навіть відчуваючи себе знову абсолютно живим, Радомир чомусь знав — це тепер не його світ... Єдине, що залишалося справжнє в старому світі для нього, — його дружина... Його люба Магдалина... 
— Я повернуся до тебе... я обов'язково повернуся до тебе... — дуже тихо сам собі промовив Радомир. Над головою величезною «парасолькою» висіла вайтмана...
Купаючись у променях золотого сяйва, Радомир повільно, але впевнено рушив за променистим Старцем. Перед самим відходом він раптом обернувся, щоб востаннє її побачити... Щоб забрати зі собою її дивовижний образ. Магдалина відчула запаморочливе тепло. Здавалося, в цьому останньому погляді Радомир посилав їй усе накопичене за довгі роки кохання!.. Посилав, щоб вона також його запам'ятала. 
Магдалина заплющила очі, щоб встояти... Хотіла видатися йому спокійною. А коли розплющила — усе завершилося... Радомир пішов... Земля втратила його, бо виявилася не гідною його. Він увійшов у своє нове, ще незнайоме життя, а Марії залишив Обов’язок і дітей... Її душа тепер – поранена і самотня, але така ж любляча й незламна. 
 
Перед вами дві майже однакові картини, автор яких – великий італійський художник Рафаель Санчо (Raphael Sanzio/Santi)... Складається враження, що хтось навмисно «пересунув» другу картину вниз, аби обрізати верх з «небезпечним» об’єктом — прекрасно змальованою «літаючою» тарілкою... Що в реальності і було абсолютною правдою. Рафаель був вельми незвичайною людиною, що часто йшов наперекір святійшій церкві. Як його назвав в своїх працях знаменитий Вассарі – він був «атеїстом з багатою уявою»... Перша картина (зліва) була намальована в останній рік життя художника (1520) і називалася «Відхід». Викликавши справжню бурю обурення з боку святійшої церкви, прекрасний твір отримав вирок на знищення. Тоді, вирішивши трохи пожартувати над Папою, художник намалював другу картину, як би пересунувши всю композицію вниз, і обрізавши верхню (головну) частину картини, на якій зображався Христос, що за строгими канонами живопису того часу ніяк не дозволялося. Назвав він другу картину «Преображення» (Transfiguration)... На жаль, художник помер так і не закінчивши до кінця другу картину – її закінчили його кращі учні і (за бажанням вчителя) подарували Ватикану. Папа був в захопленні від твору і назвав його «однією з кращих» картин Рафаеля... 
Поривчасто зітхнувши, Магдалина встала. Тужити наразі просто не мала часу. Знала, що Лицарі Храму невдовзі прийдуть по Радомира, щоб віддати його померле тіло Святому Вогню, проводжаючи його чисту Душу у Вічність. Першим, як завжди, з'явився Іоан... Його обличчя було спокійним і радісним. Але в глибоких сірих очах Магдалина прочитала щире співчуття.
— Дуже дякую, Маріє... Знаю, як важко було його відпускати. Пробач нас усіх, люба...  

— Ні... не знаєш, Батьку... І ніхто цього не знає... — захлинаючись сльозами, прошепотіла Магдалина. — Але спасибі за співчуття... Прошу, скажи Матері Марії, що ВІН пішов... Що живий... Я прийду до неї, як тільки біль трохи стихне. Скажи всім, що ВІН ЖИВЕ... 
І тоді Магдалина не витримала. У неї вже не було людських сил. Упавши просто на землю, голосно, по-дитячому розридалася...
Я подивилася на Ганну — вона стояла закам'янівши. А на суворому юному обличчі потоками лилися сльози. 
— Як вони могли таке допустити?! Чому всі разом не переконали його? Це ж так неправильно, мамо!.. — обурено дивлячись на нас із Сівером, вигукнула Ганна.
Вона ще по-дитячому безкомпромісно вимагала на все відповідей. Хоча, якщо чесно, я теж вважала, що вони мали не допустити загибелі Радомира. Його друзі... Лицарі Храму... Магдалина. Але хіба мали ми право з відстані часу вирішувати, що тоді для кожного було правильно?.. Я просто по-людськи дуже хотіла побачити ЙОГО! Як і побачити живою Магдалину... 
Напевно, саме тому я ніколи не любила занурюватися в минуле. Адже минулого не зміниш (у всякому разі, я цього не могла) і нікого не попередиш про біду чи небезпеку. Минуле – просто МИНУЛЕ, коли все добре чи погане вже сталося, і можна хіба що спостерігати за чиїмсь прожитим хорошим або поганим життям. 
І от я знову побачила Магдалину, яка тепер самотньо сиділа на березі спокійного південного нічного моря. Легкі хвилі лагідно омивали її босі ноги, тихо нашіптуючи щось про минуле... Магдалина зосереджено дивилася на величезний зелений камінь, що спокійно лежав на її долоні, і про щось дуже серйозно розмірковувала. Ззаду хтось нечутно підійшов. Різко повернувшись, Магдалина відразу всміхнулася: 
— Коли ти перестанеш мене лякати, Раданочку? Ти й далі сумний! Ти ж пообіцяв мені!.. Навіщо сумувати, якщо ВІН живий?..
— Я тобі не вірю, сестро! — лагідно усміхаючись, сумно промовив Радан.
Це був він, такий самий красивий і сильний, як раніше. Але у згаслих синіх очах тепер уже не радість і щастя, а чорна, незнищенна туга...
— Не вірю, що ти з цим змирилася, Маріє! Ми повинні були його врятувати, незважаючи на його бажання! Потім сам би збагнув, як помилявся!.. Я не можу собі пробачити! — спересердя вигукнув Радан. 
Мабуть, біль через втрату брата дуже міцно засів у його доброму, люблячому серці й отруював дні непоправною печаллю.
— Не треба, Раданочку, не ятри рану... — прошепотіла Магдалина. — Краще подивися, що мені твій брат залишив... Що Радомир наказав нам усім зберегти.
Простягнувши руку, Марія розкрила Ключ Богів... Він знову почав повільно, велично розкриватися, вражаючи уяву Радана, який, наче мале дитя, остовпіло спостерігав, не в змозі відірватися від краси, що розгорталася, не в силі промовити ні слова.
— Радомир наказав берегти його ціною наших життів... Навіть ціною його дітей. Це Ключ наших Богів, Раданочку. Скарбниця Розуму... Нема нічого на Землі, що зрівнялося б з ним. Думаю, що й далеко за межами Землі теж... — сумно мовила Магдалина. — Поїдемо всі в Долину Магів. Там будемо вчити... Новий світ будуватимемо, Раданочку. Світлий і Добрий Світ... — і трохи помовчавши, додала. — Думаєш, упораємося?
— Не знаю, сестро. Не пробував, — похитав головою Радан. — Я маю інший наказ. Світлодара уберегти б. А там побачимо... Може, і вийде твій Добрий Світ...
Сівши поряд із Магдалиною і забувши на мить свою печаль, Радан захоплено спостерігав, як виблискує і «вибудовує» дивовижні поверхи чудовий скарб. Час зупинився, ніби жаліючи цих двох людей, що загубилися у власному смутку... А вони, тісно притиснувшись один до одного, самотньо сиділи на березі, зачаровано спостерігаючи, як дедалі ширше виблискувало смарагдом море... І як дивно горів у руці Магдалини Ключ Богів — дивовижний «розумний» кристал, що його залишив Радомир...
Від того сумного вечора минуло кілька довгих місяців, упродовж яких Лицарі Храму і Магдалина зазнали ще однієї важкої втрати: несподівано й жорстоко загинув Волхв Іоан, незамінний їх друг, Учитель, вірна й могутня опора... Лицарі Храму щиро і глибоко тужили за ним. Якщо смерть Радомира поранила їхні серця й наповнила обуренням, то після втрати Іоана їхній світ став холодним і неймовірно чужим... Друзям не дозволили навіть поховати (за своїм звичаєм — спалюючи) понівечене тіло Іоана. Юдеї просто зарили його в землю, що сповнило жахом усіх Лицарів Храму. Магдалині вдалося викупити (!) його відрубану голову, яку юдеї нізащо не хотіли віддавати, бо вважали її надто небезпечною — були переконані, що Іоан – великий Маг і Чаклун...

Із сумним тягарем важких втрат Магдалина та її маленька донечка Веста, під охороною шістьох Храмовиків, нарешті наважилися вирушити в далеку й нелегку подорож — у чудову країну Окситанію, у якій наразі бувала тільки Магдалина... 
Далі – корабель... Тривала, виснажлива дорога... Попри глибоке горе, Магдалина під час безконечно довгої мандрівки постійно була привітною, зосередженою і спокійною з Лицарями. Храмовики тягнулися до неї, бачачи її світлу, сумну усмішку, обожнювали її за спокій, який відчували, перебуваючи поряд... А вона радо віддавала їм своє серце, адже знала, який жорстокий біль палив їхні втомлені душі і як сильно мучила їх біда, що сталася з Радомиром та Іоаном... 
Коли вони нарешті дісталися бажаної Долини Магів, то всі без винятку мріяли тільки про одне — відпочити від бід і болю, наскільки це для кожного було можливо. 
Надто багато втрачено дорогого... Надто високою була ціна.
Магдалина, яка покинула Долину Магів ще малою десятирічною дівчинкою, тепер трепетно заново «пізнавала» свою горду й любу Окситанію, в якій усе — кожна квітка, кожен камінь, кожне дерево – здавалися їй рідними!.. Скучивши за минулим, вона жадібно вдихала окситанське повітря, у якому вирувала «добра магія», і не могла повірити, що нарешті прийшла Додому...
Це її рідна земля. Її майбутній Світлий Світ, побудувати який пообіцяла Радомирові. І саме до неї принесла вона тепер своє горе і скорботу, ніби загублене дитя, що шукає в Матері захисту, співчуття і спокою...
Магдалина знала: щоб виконати Радомирів наказ, має бути упевненою, зосередженою і сильною. Але наразі вона просто жила, занурившись у свою глибоченну скорботу, й почувалася безмежно самотньою...
Без Радомира її життя стало порожнім, нікчемним і гірким... Він мешкав тепер десь далеко, у незнайомому і чудовому Світі, куди не могла дотягнутися її душа... А їй по-людськи, по-жіночому так шалено його бракувало!.. І ніхто, на жаль, не міг їй у цьому зарадити.
Ми знову побачили її... На високому, всуціль зарослому польовими квітами обриві, притиснувши коліна до грудей, самотньо сиділа Магдалина... Вона, вже звично, спостерігала за заходом сонця — ще один черговий день, прожитий без Радомира... Магдалина знала — таких днів попереду ще дуже-дуже багато. І знала – їй доведеться звикнути. Незважаючи на гіркоту й порожнечу, Магдалина добре розуміла — її чекало довге, непросте життя, прожити яке доведеться самій... Без Радомира. Але уявити це їй наразі ніяк не вдавалося, бо він жив усюди — у кожній її клітинці, в її снах і неспанні, в кожному предметі, якого колись торкався. Здавалося, весь довколишній простір просякнутий присутністю Радомира... І навіть якби Магдалина захотіла, від цього не було жодного рятунку. 
Вечір був тихим, спокійним і теплим. Природа, що оживала після денної спеки, вирувала запахами розігрітих квітучих лугів і хвої... Магдалина дослухалася до монотонних звуків звичайного лісового світу — він був напрочуд простим і спокійним!.. Розморені літньою спекою, в сусідніх кущах голосно дзижчали бджоли. Навіть вони, працелюбні, воліли заховатися якнайдалі від пекучих денних променів, і тепер радісно вбирали цілющу вечірню прохолоду. Відчуваючи людське добро, крихітна кольорова пташка сміливо сіла на тепле плече Магдалини і на знак вдячності затьохкала дзвінкими сріблястими трелями...
Але Магдалина не помічала цього. Знову поринула у звичний світ своїх марень, у якому Радомир ще живий... І знову його згадувала... Його неймовірну доброту... Шалену жагу до Життя... Світлу лагідну усмішку і пронизливий погляд синіх очей... І його тверду впевненість у правильності шляху, який обрав. Згадувала чудову, сильну людину, яка ще дитям підкоряла собі цілі натовпи!..
Згадувала його ласку... Тепло і вірність великого серця... Усе це жило тепер тільки в її пам'яті, не піддаючись впливу часу, не йдучи у забуття. Жило і... боліло. Інколи їй навіть здавалося — ще трохи, і вона перестане дихати... Але дні спливали. А життя й далі тривало. Вона мала ОБОВ’ЯЗОК, що його залишив Радомир. Тому на свої відчуття й бажання, наскільки могла, не зважала.
Син Світлодар, за яким шалено сумувала, був у далекій Іспанії разом із Раданом. Магдалина розуміла — йому важче... Він ще надто молодий, аби змиритися з такою втратою. З іншого боку, вона знала: навіть переживаючи найглибше горе, він ніколи не виявить своєї слабкості перед чужими. Він – син Радомира... І це зобов’язує бути сильним. 
Минуло ще кілька місяців. І от помалу, як стається навіть після найстрашнішої втрати, Магдалина почала оживати. Мабуть, наставав доречний час повертатися до живих...
Уподобавши крихітний Монтсегур, найбільш магічний у Долині замок (бо розміщений у «точці переходу» в інші світи), Магдалина з донечкою невдовзі потрохи туди перебралися. Почали обживати свій новий, ще незнайомий, Дім... 
І нарешті, пам'ятаючи наполегливе бажання Радомира, Магдалина поступово набирала перших учнів...
Це напевно одне з найлегших завдань, оскільки кожен на цьому чудовому клаптику землі був хоча б трохи обдарованим. І майже всі прагнули знань. Тому дуже скоро в Магдалини з’явилося декілька сотень старанних учнів, потім – тисяча... Невдовзі її вчення охопило всю Долину Магів. Магдалина набирала якомога більше охочих, щоб відволіктися від важких думок, і невимовно тішилася, як жадібно окситанці прагнули Знання! Вона знала — Радомир би щиро втішився... і набирала ще більше охочих. 
— Пробач, Сівере, але як із цим погодилися Волхви?!. Вони так ретельно охороняють від усіх свої Знання! Як Владика допустив таке? Адже Магдалина вчила всіх, не вибираючи лише посвячених?
— Владика ніколи з цим не погоджувався, Ізидоро... Магдалина і Радомир ішли проти його волі, відкриваючи ці знання людям. І я досі не знаю, хто з них насправді мав рацію... 
— Але ти ж бачив, як жадібно вбирали це Знання окситанці! І решта Європи також! — здивовано вигукнула я.
— Так... Але я бачив й інше — як просто їх знищили... А отже — вони були не готові.
— Але коли, по-твоєму, люди будуть «готові»?.. — обурилася я. — Чи цього не станеться ніколи?!.
— Станеться, мій друже... гадаю. Але тільки тоді, коли вони нарешті зрозуміють, що можуть захистити це Знання... — Сівер несподівано по-дитячому всміхнувся. — Магдалина і Радомир жили Майбутнім... Мріяли про чудовий Єдиний Світ... У якому була б одна спільна Віра, один правитель, єдина мова... І попри все, вчили... Чинячи опір Волхвам... Не підкоряючись Владиці... І водночас добре усвідомлюючи — навіть їхні далекі правнуки напевно ще не побачать цього чудового «єдиного» світу. Вони просто боролися... За світло. За знання. За Землю. Таким було їхнє Життя... І вони прожили його, не зрадивши. 
Я знову поринула в минуле, в якому ще жила ця дивовижна і єдина історія...
Магдалинин настрій потрохи світлішав, але захмарювало його те, що Веста глибоко страждала через втрату Радомира, і жодними «радощами» не вдавалося її відволікти. Коли вона нарешті дізналася про те, що сталося, повністю закрила своє маленьке серденько від навколишнього світу і переживала втрату сама, не допускаючи до себе навіть любу маму, світлу Магдалину. Цілими днями ходила неприкаянно, не знаючи, що вдіяти з цією страшною бідою. Не було поруч і брата, з яким Веста звикла ділити радість і смуток. А сама вона була ще надто мала, щоб осилити таке важке горе, що непомірним тягарем звалилося на її тендітні дитячі плечі. 
Вона шалено сумувала за своїм любим, найкращим на світі татом і ніяк не могла зрозуміти, звідки взялися ті жорстокі люди, які ненавиділи й убили його?..
Уже не лунав його веселий сміх, не було їхніх чудових прогулянок... Не зосталося нічого, пов'язаного з їхнім теплим і завжди радісним спілкуванням. І Веста глибоко, по-дорослому страждала... У неї була тільки пам’ять. А вона хотіла повернути його живого!.. Була ще занадто малою, щоб їй вистачило спогадів!.. Дуже добре пам'ятала, як, згорнувшись калачиком на сильних батькових руках, слухала, затамувавши подих, найдивовижніші історії, ловила кожне слово, щоб не пропустити найважливішого... Тепер її поранене серденько вимагало все це повернути! Тато був її казковим кумиром... Її закритим від інших дивовижним світом, у якому жили лише вони удвох... І от цього світу не стало. Злі люди забрали його, зосталася тільки глибока рана, яку їй самій ніяк не вдавалося загоїти.
Усі дорослі друзі, що оточували Весту, старалися, як могли, розвіяти її пригнічений стан, але маля нікому не хотіло відкривати своє скорботне серце. Єдиний, хто, напевно, зміг би допомогти, – Радан. Але і він був далеко, разом зі Світлодаром. Утім, був один чоловік, який щосили прагнув замінити Весті дядька Радана. Звали його Рудий Симон — веселий Лицар з яскравим рудим волоссям. Друзі необразливо прозвали його так через незвичайний колір його волосся, і Симон ніскілечки не ображався. Сміхотливий і веселий, завжди готовий прийти на допомогу – цим справді нагадував Радана. І друзі за це його щиро любили. Він був «віддушиною» від бід, яких у житті Храмовиків було тоді ой як немало... 
Рудий Лицар терпляче щодня приходив до Вести, водив на захопливі довгі прогулянки і поступово ставав малій справжнім довіреним другом. І навіть у маленькому Монтсегурі дуже швидко до нього звикли. Він був там звичним бажаним гостем, приходові якого тішилися, цінуючи його ненастирливий, м'який характер і завжди чудовий настрій. Тільки Магдалина поводилася з Симоном насторожено, хоча сама, напевно, не змогла б пояснити причину... Вона найбільше з усіх тішилася, коли бачила Весту дедалі щасливішою, але водночас не могла позбутися незрозумілого відчуття небезпеки, що йшло від Лицаря Симона. Магдалина знала, що має почувати до нього лише вдячність, але відчуття тривоги не минало. Вона щиро намагалася не зважати на свої відчуття і тішитися з настрою Вести, дуже сподіваючись, що з часом біль донечки потрохи затихне, так само, як затихає в Магдалині... Тоді в її вимученому серденьку залишиться тільки глибокий світлий смуток за добрим татом, який пішов... І – спогади... Чисті й гіркі, так само, як гірким іноді буває навіть найчистіше і найсвітліше ЖИТТЯ...
Світлодар часто писав матері послання, і один з лицарів Храму, що охороняв його разом з Раданом у далекій Іспанії, відвозив ці послання в Долину Магів, звідки відразу надсилали вісточку зі свіжими новинами. Так вони жили, не бачачи один одного, і могли лише сподіватися, що настане колись той щасливий день, коли вони хоч на мить зустрінуться всі разом... Але, на превеликий жаль, тоді вони ще не відали, що цей щасливий день так ніколи й не настане...
Після втрати Радомира Магдалина постійно виношувала в серці заповітну мрію — вирушити колись у далеку Північну країну, аби побачити землю своїх предків і вклонитися там дому Радомира... Вклонитися землі, що виростила найдорожчу для неї людину. А ще хотіла віднести туди Ключ Богів. Бо знала — так правильно... Рідна земля збереже ЙОГО для людей значно надійніше, ніж намагається сама Магдалина.
Але життя спливало, як завжди, дуже швидко, і Магдалина не знаходила часу, щоб здійснити задумане. А через вісім років після загибелі Радомира сталася біда... Гостро відчуваючи її наближення, Магдалина страждала, не в змозі зрозуміти причину. Навіть така сильна Відунка, як вона, не могла побачити свою Долю. Її Доля від неї прихована, оскільки кожен зобов'язаний прожити своє життя повністю, попри його складність чи жорстокість... 
— Але чому, мамо, усім Відунам і Відункам закрили їхню Долю? Чому?.. — обурилася Ганна. 
— Думаю, тому, щоб ми не намагалися змінити те, що нам визначено наперед, люба, — не дуже впевнено відповіла я. 
Відколи я себе пам'ятаю, мене завжди обурювала ця несправедливість! Навіщо нам, що відали, таке випробування? Чому ми не могли його уникнути, якщо вміли?.. Але відповідати на це нам, мабуть, ніхто не планував. Таке наше Життя, і прожити його доводилося так, як хтось написав його для нас. А ми так просто могли б зробити його щасливим, якби ті, що «зверху», дозволили нам бачити свою Долю!.. Але, на жаль, такої можливості у мене (і навіть у Магдалини!) не було. 
— Магдалину дедалі більше турбували незвичні чутки... — вів далі Сівер. — Серед її учнів раптом почали з'являтися дивні «катари», які тихо закликали інших до «безкровного» і «доброго» вчення. Тобто — жити без боротьби й опору. Це було дивно, й аж ніяк не відображало вчення Магдалини і Радомира. Вона відчувала в цьому каверзу, небезпеку, але зустріти хоча б одного з «нових» Катарів їй чомусь не вдавалося... У душі Магдалини зростала тривога. Хтось дуже хотів зробити Катарів безпорадними!.. Посіяти в їхніх сміливих серцях сумнів. Але кому це знадобилося? Церкві?.. Вона знала і пам'ятала, як швидко гинули навіть найсильніші і найпрекрасніші держави, коли хоча б на мить відмовлялися від боротьби, сподіваючись на чужу дружелюбність!.. Світ був іще надто недосконалим... І треба було вміти боротися за свій дім, свої переконання, своїх дітей і навіть за кохання. Тому Катари Магдалини від початку були воїнами, і це повністю відповідало її вченню. 


Адже вона ніколи не скликала зборище покірних і безпорадних «ягнят», навпаки — Магдалина створювала могутнє суспільство Бойових Магів, чиє призначення – ЗНАТИ, а також – охороняти свою землю і тих, хто на ній живе. Тому справжні, її Катари, Лицарі Храму, були мужніми і сильними людьми, що гордо поширювали Велике Знання Безсмертних. 
Побачивши мій протестний жест, Сівер усміхнувся.
— Не дивуйся, друже, ти ж знаєш, що все на Землі по-давньому закономірно — як і раніше, переписують з часом істинну Історію, перекроюють біографії світлих людей... Так було, і, думаю, буде завжди... Саме тому і від Радомира, і від войовничих і гордих перших (і справжніх!) Катарів сьогодні збереглося, на жаль, лише безпорадне Учення Любові, побудоване на самозреченні.
— Але вони справді не чинили опору, Сівере! Вони не мали права на вбивство! Я читала про це в щоденнику Есклармонд!.. І ти теж казав мені про це. 
— Ні, мій друже, Есклармонд – з «нових» катарів. Я поясню тобі... Пробач, що не розкрив істинної причини загибелі цього чудового народу. Але я ніколи й нікому про це не розповідав. Мабуть, спрацьовує «правда» старої Метеори... Надто глибоко вона оселилася в мені...
Так, Ізидоро, Магдалина вчила Віри в Добро, вчила Любові і Світла. А ще вчила БОРОТЬБИ – за це добро і світло! Як і Радомир, вчила стійкості і сміливості. Адже саме до неї після смерті Радомира прагнули лицарі з усієї тодішньої Європи, оскільки саме в ній відчували сміливе серце Радомира. Пам'ятаєш, Ізидоро, ще на початку свого життя, зовсім молодим, Радомир закликав до боротьби? Боротися за майбутнє, за дітей, за Життя.
Саме тому перші Лицарі Храму, підкоряючись волі Магдалини, за ці роки зібрали вірну і надійну підмогу — окситанських лицарів-воїнів, які, зі свого боку, допомагали навчати простих поселян військового мистецтва на випадок особливої потреби чи раптової біди. 
Ряди Тамплієрів швидко зростали, приймаючи у свою сім'ю охочих і гідних. Невдовзі майже всі чоловіки з аристократичних окситанських сімей належали Храмові Радомира. Ті, хто виїхав у далекі країни, за наказом сім'ї повертався, аби поповнити братерство Храмовиків. 
Незважаючи на їхню зайнятість, перші шість Лицарів Храму, які приїхали з Магдалиною, й далі були її найулюбленішими і найвірнішими учнями. Чи тому, що знали Радомира, чи через те, що вони прожили разом багато років і наче зрослися в дружну могутню силу, але саме ці Храмовики були найближчими серцю Магдалини. Вона ділилася з ними тим Знанням, якого не довіряла іншим. Вони були справжніми Воїнами Радомира... І стали колись першими Досконалими Мага Долини... 
Досконалі були чудовими воїнами і сильними магами, Ізидоро, що робило їх значно сильнішими за решту живих (окрім деяких Волхвів, звісно). Марія довіряла їм життя своїх дітей, довіряла себе. І от якось, відчуваючи недобре, щоб уникнути якоїсь біди, вона вирішила довірити їм таємницю Ключа Богів... Як з’ясувалося згодом, це була жорстока й непоправна помилка, що знищила через століття Велику Імперію Знання і Світла... Чисту і чудову Імперію Катарів. 
Страшна зрада (за допомогою церкви) одного з близьких друзів, уже після жорстокої загибелі Магдалини, поступово змінила Катарів, перетворивши сильних і гордих воїнів на беззахисних і безпорадних... Зробивши Імперію Сонця і Світла вразливою і доступною. Ну а церква, як звично тоді відбувалося, тихо, спокійно провадила далі свою чорну роботу, підсилаючи в Окситанію десятки «нових» катарів, що «довірливо» нашіптували іншим, яким чудовим буде їхнє життя без убивств, якими чистими будуть їхні світлі душі без пролиття крові. І катари слухали слова, що красиво звучали, зовсім забуваючи, чого вчила їх колись Золота Марія...
Адже спокійному, велелюбному народу, яким були окситанці, значно приємнішим було вчення без кровопролиття. Тому через якийсь час їм уже здавалося, що саме цього вчила Магдалина. Що так набагато правильніше. От тільки чомусь ніхто з них ні на хвилину не замислився: ЧОМУ цього почали відкрито вчити аж після жорстокої смерті Золотої Марії?.. 
З роками вчення Радомира і Магдалини перетворилося на безпорадне Велике Знання, зберегти і захистити яке було нікому... «Нові» Катари здавалися, віддаючи себе, своїх дітей і дружин на милість вогню і церкви... Діти Магдалини горіли тисячами, не чинячи опору, не проклинаючи своїх катів. Горіли, мріючи про високий і зоряний світ, де вони зустрінуть свою Марію...
— Як таке сталося, Сівере?!.. Розкажи, якщо я маю на це право...
Сумно похитавши головою, Сівер оповідав далі.
— О, це відбулося неймовірно безглуздо й образливо, Ізидоро, так безглуздо, що інколи не хочеться в це вірити...
Пам'ятаєш, я казав тобі, що одного дня Магдалина посвятила найближчих Лицарів Храму в таємницю Ключа Богів? — я кивнула. — Але тоді ще, на жаль, ніхто з Лицарів Храму не знав, що один з них від самого початку був ставлеником «темних»... правда, сам про це навіть не здогадувався.
— Але хіба таке можливе, Сівере?! — щиро обурилася я. — Хіба людина може не відчувати, роблячи погане? 
— Ти ж не можеш воювати з тим, чого не бачиш або не розумієш, чи не так, Ізидоро? — не зважаючи на моє обурення, спокійно вів далі Сівер. — Так і він — не бачив і не відчував того, що вживили колись у його мозок «темні», вибравши саме його своєю безпорадною «жертвою». І от, коли потрібний для «темних» час настав, «замовлення» чітко спрацювало, незважаючи на відчуття чи переконання людини. 
— Але ж Лицарі Храму були такими сильними! У який спосіб хтось зміг щось вживити у них?!.
— Не завжди досить бути сильним і розумним, Ізидоро. Інколи «темні» знаходять щось таке, чого в людини, яку обрали жертвою, просто не існує. І вона чесно живе доти, доки не спрацьовує вживлена в неї гидота і людина стає слухняною лялькою в руках «Мислячих Темних». І навіть тоді, коли те, що вживили, спрацьовує, бідна «жертва» не має анінайменшого уявлення про те, що сталося... Це жахливий кінець, Ізидоро. І я навіть ворогам такого не побажав би...
— То що — цей лицар не знав, яке страшне зло вчинив іншим?
Сівер заперечно похитав головою.
— Ні, друже, не знав – до найостаннішої своєї хвилини. Так і помер, вірячи, що прожив хороше і добре життя. І ніколи не зрозумів, за що його друзі відвернулися від нього і вигнали з Окситанії. Хоч вони й намагалися йому пояснити... Хочеш почути, як сталася ця зрада? 
Я лише кивнула. І Сівер терпляче розповідав далі свою приголомшливу історію...
— Коли церква через того лицаря дізналася, що Магдалина – ще й Охоронець Розумного Кристалу, у «святих отців» виникло непереборне бажання отримати для себе цю дивовижну силу. А бажання знищити Золоту Марію помножилося в тисячі разів.
За планом, що його чудово розрахували «святі отці», у день, коли повинна була загинути Магдалина, лицареві, що зрадив її, вручили від посланця церкви лист, який нібито написала сама Магдалина. У цьому злощасному «посланні» Магдалина «заклинала» перших Лицарів Храму (своїх найближчих друзів) ніколи більше не користуватися зброєю (навіть у разі захисту!), так само як і жодним іншим, відомим їм способом, який міг би забрати чуже життя. У разі непослуху, — ішлося в листі, — Лицарі Храму втратять Ключ Богів... оскільки будуть не гідними його.
Це абсурд!!! Це найбрехливіше послання, яке їм колись доводилося чути! Та Магдалини з ними вже не було... І ніхто не міг її більше ні про що запитати.
— А хіба вони не могли спілкуватися з нею після смерті, Сівере? — здивувалася я. — Наскільки я знаю, багато Магів можуть розмовляти з померлими… 
— Не багато, Ізидоро... Багато можуть видіти сутності після смерті, але небагато можуть їх точно чути. Лише один із друзів Магдалини міг вільно з нею спілкуватися. Але він загинув відразу через кілька днів після її смерті. Магдалина приходила до них сутністю, сподіваючись, що вони побачать її і зрозуміють... Приносила їм меч, прагнучи сказати, що треба боротися. 
Деякий час думки Досконалих переважували то в один бік, то в інший. Досконалих значно побільшало, і хоча ті, що прийшли недавно, ніколи не чули про Ключ Богів, «лист Магдалини», задля справедливості, оповістили і їм, пропускаючи рядки, що не було призначено для їхніх вух. Деякі нові Досконалі, які хотіли жити якнайспокійніше, воліли вірити «листу» Марії. Ті, що серцем і душею були віддані їй і Радомиру, не могли повірити в таку неймовірну брехню... Але вони теж боялися: якщо помиляються у своєму рішенні, то Ключ Богів, про вони який знали дуже мало, міг просто зникнути. Тягар довіреного їм Обов’язку тиснув на їхні розум і серце, породжуючи в них на якийсь час хистку невпевненість і сумніви.
Лицарі Храму, зціпивши серця, щиро намагалися якось прийняти це дивне «послання». Тим паче, що це нібито останнє послання, останнє прохання їхньої Золотої Марії. І хоч яким дивним воно здавалося, вони зобов'язані були їй підкорятися. Хоча б найближчі її Храмовники... Як підкорялися колись останньому проханню Радомира. Ключ Богів тепер з ними. І вони відповідали за його збереження своїми життями... 
Але саме їм, першим Лицарям Храму, було найважче: вони дуже добре знали і пам'ятали — Радомир був Воїном, так само, як воїном була Марія. І ніщо на світі не могло змусити їх відступити від своєї початкової Віри. Ніщо не могло змусити забути заповіді справжніх Катарів.
І перші Лицарі Храму, з багатьма новими Храмовиками, вирішили не здаватися...
Навіть розуміючи, що, можливо, йдуть проти останньої волі Золотої Марії, все ж не могли так просто здати зброю, коли якихось п'ятнадцять років після смерті Магдалини армія церкви послала своїх вірних слуг назавжди «упокорити» Катарів... Стерти їх з обличчя Окситанії, щоб ніколи не проростали нові паростки їх світлої Віри, щоб не пам'ятали більше на Землі їх Древнього і Чистого Знання...
Але кількість Лицарів Храму було надто малою порівняно із замовленою «армією диявола», і Тамплієри гинули сотнями, йдучи проти десятків тисяч...
Вони щиро вірили у своїх відданих серцях, що не зраджують Марії. Вірили, що мають рацію, попри накази друзів, попри тиск з боку «нових» катарів. Але невдовзі Лицарів Храму майже не зосталося. Як не залишилося в Окситанії і справжніх Катарів... 
Ну а згодом майже ніхто й не пам'ятав, що колись, доки жила Золота Марія, це Вчення було зовсім іншим... Сильним, войовничим і гордим. 
Мені на душі було тоскно й студено. Невже хтось, що був з Марією стільки років, зміг наприкінці так страшно її зрадити?..
— Сівере, можеш докладніше розповісти про момент зради? Я не можу ні серцем, ні душею цього зрозуміти. І навіть мій мозок цього не сприймає... 
— Краще я покажу тобі, Ізидоро, — замислено відповів Сівер.
Посередині невеликої кам'яної зали самотньо стояв величезний, круглий, дуже давній кам'яний стіл, розміром майже як зала. По зовнішньому колу дуже стертий частими дотиками людських рук. Мабуть, багато доль вирішували за цим столом, чимало людських дум він «чув» за своє довге життя...
Довкола столу сиділи семеро – давні друзі Магдалини і Радомира, перші Лицарі Храму. Сьомим був Радан... Почувши через гінця, як жорстоко й нелюдськи померла Магдалина і його юна племінниця — Веста, Радан не витримав. Залишив Світлодара (що рвався поїхати разом) на повне піклування своїх іспанських друзів і примчав у Монтсегур, загнавши дорогою декількох коней, але ховати Марію було вже пізно. Друзі склали для неї і Вести поховальне вогнище, і вільні душі Золотої Марії та її любої доньки відлетіли туди, де тепер їхній новий Дім... 
(Аж 2009 року, перебуваючи в Окситанії, я дізналася, що Сутність Магдалини досі ще не пішла з нашої Мідгард-Землі. Упродовж довгих сотень років вона охороняла тут дещо, дуже цінне і дороге для нас — охороняла для людей Ключ Богів... І попри намагання всіляких «шукачів» його знайти, Магдалина пам'ятала наказ Радомира, і берегла ключ своїм життям, навіть після того, як пішла з нього.)
Лицарі похмуро мовчали. Та й що могли сказати, щоб угамувати свою печаль? Їхньої Золотої Марії не стало... Вони готові були за неї померти, віддати свої життя. Але померла ВОНА... І вже нічого не зміниш, нічого не зробиш. Був 1094 рік за літочисленням від життя нікому не відомого єврейського пророка... Якого, за волею святійшої церкви, зробили великострадницьким «сином Бога»... Коли Магдалина померла, їй було лише двадцять дев'ять років...
Нарешті трохи зосередившись, Радан сказав:
— Скажи нам, Симоне, як сталося, що саме ти опинився двічі за один день поряд із Магдалиною? І саме тобі вона передала своє послання? Адже вона ніколи не писала послань. Нікому, окрім мене і Світлодара. Ти чудово це знаєш — Магдалина завжди воліла говорити з нами. І ніколи не вирішувала важливого самостійно! Вона поважала і любила нас і ніколи не погодилася б на таке. 
Один із лицарів був дуже нервовим і невдоволеним. На мій превеликий жах, це був завжди веселий і приємний «друг» Вести — Рудий Симон... Магдалина мала рацію — він приніс біду... сам цього не усвідомлюючи. Симон наїжачено дивився на інших, мабуть, не знаючи, як витримати словесну атаку. Що сказати, щоб вони його зрозуміли?
 — То як ти поясниш цього «листа», Симоне? — наполегливо повторив Радан.
— Я вже казав – не знаю! — ображено вигукнув Лицар. — Я, дурень, прагнув якнайшвидше вас знайти. А замість вдячності – недовіра! Вам застилають очі ревнощі, інакше ви не ображали б мене незаслужено! 
Обурений Симон зібгав у руках крихітний білий листок, всуціль списаний акуратними добірними рунами — імовірний «лист» Магдалини... Усі решта вочевидь почувалися розгублено — знали один одного так давно, що повірити в зраду когось зі своїх було воістину неможливо... Але чому ж тоді це сталося?!. Адже Марія жодного разу не виокремлювала когось із них, обговорюючи щось справді важливе! Вони завжди діяли разом. А це «повідомлення» ставило з ніг на голову вчення Катарів і різко змінювало сенс того, чого так довго вчила Магдалина. Хіба це не було справді незрозуміло і, щонайменше, дивно?.. 
— Пробач нас, Симоне, не хочемо тебе звинувачувати. Але обставини аж надто незрозумілі, — стримано промовив один із лицарів Храму. — Яким чином ти опинився поряд з Марією саме в ту мить, коли вона писала це злощасне послання? І чому ти був у святій печері саме тоді, коли їх убили?! — і трохи заспокоївшись, додав: — Чи казала вона щось? 
— Ні, не казала... Тільки попросила прочитати це вам усім, — обурено промовив Симон. — Якби вона не загинула, хіба здавалося б це дивним!? І чи моя провина, що я був поруч? Якби я ЇХ не знайшов, можливо, ви досі не знали б, що з ними таке трапилося!..
Дуже важко було засуджувати його, не знаючи правди. Усі вони – Лицарі Радомира. Найближчі бойові друзі, які пройшли разом небезпечну і довгу дорогу... Але попри намагання Храмовиків думати позитивно, те, що сталося, насторожувало — надто незвично все збігалося... 
Я була приголомшена й відмовлялася вірити, що найчудовішу Імперію на Землі зруйнували так максимально просто!.. Однак то інший час. І мені важко робити висновки, наскільки сильними були тодішні люди. Але серед Катарів були найчистіші, горді серця, що ніколи не здавалися й дозволяли їм іти, не ламаючись, на страшні людські вогнища. Як вони могли повірити, що Золота Марія таке дозволила?..
Задум церкви й справді диявольськи геніальний... На перший погляд навіть здавалося, що він приніс «новим» Катарам лише добро і любов, не дозволяючи забирати чиєсь життя. Але тільки на перший погляд... Насправді це «безкровне» учення повністю обеззброювало Катарів, роблячи їх безпорадними проти жорстокої і кровожерної армії Папи. Адже, як я зрозуміла, церква не нападала, доки Катари були воїнами. А після смерті Золотої Марії і геніального плану «святійших» отців церковники трохи зачекали, доки Катари стануть безпорадними – із власного бажання. А тоді — напали... Коли вже нікому було чинити опір. Лицарів Храму залишилася жменька, й перемогти Катарів дуже легко. Навіть не забруднивши в їхній крові свої ніжні, випещені руки. 

Від цих думок мене знудило... Усе дуже легко і просто. І дуже страшно. Тому, щоб принаймні на хвилину відволіктися від сумних думок, я запитала:
— Чи бачив ти колись Ключ Богів, Сівере?
— Ні, друже, я бачив його лише через Магдалину, як щойно бачила ти. Але скажу тобі, Ізидоро, що він не може потрапити в «темні» руки, хай скільки людських жертв для цього знадобилося б. Бо тоді ніде не буде такої назви — Мідгард... Це дуже велика сила. І якби вона потрапила до рук Мислячих Темних, ніщо не зупинило б їх переможної ходи по Землях, що залишилися... Знаю, як важко зрозуміти це серцем, Ізидоро. Але інколи ми зобов'язані мислити широко. Думати про тих, що приходять... і простежити, аби вони мали куди приходити...
— Де Ключ Богів тепер? Чи знає хтось про це, Сівере? — несподівано серйозно запитала Ганна, яка досі мовчала.  
— Так, Ганнусю, частково знаю я. Але, на жаль, не можу про це тобі сказати... Однак упевнений, що настане день, коли люди нарешті будуть гідними, і Ключ Богів знову заблистить на вершині Північної Країни. Але мине ще не одна сотня років...
— Проте ми скоро загинемо, то чого тобі боятися, Сівере? — суворо запитала Ганна. — Розкажи нам, будь ласка!
Він поглянув на неї здивовано і, трохи зачекавши, повільно відповів: 
— Ти маєш рацію, люба. Думаю, ви гідні дізнатися... Після жорстокої смерті Золотої Марії Радан відвіз Ключ Богів до Іспанії і передав його Світлодарові. Радан вважав, що Світлодар, попри свій молодий вік, збереже довірений йому скарб. Якщо потрібно, навіть ціною свого безцінного життя. А коли Світлодар, уже дорослим, вирушив на пошуки Мандрівника, то забрав чудовий скарб із собою. Проживши шість десятків довгих і складних років, перш ніж повертатися додому, вирішив, що надійно і правильно залишити Ключ Богів там, у Північній Країні, щоб уникнути можливої біди в його рідній Окситанії. Він не відав, які новини чекають його вдома. І ризикувати Ключем Богів не хотів.
— Отже, Ключ Богів весь цей час перебував у Північній країні? — ніби стверджуючи почуте, серйозно запитала Ганна. 
— Цього, на жаль, я не знаю, люба. Відтоді в мене не було більше новин. 
— Скажи, хіба ти не хотів би побачити нове майбутнє, Сівере?.. На власні очі побачити нову Землю?.. — не стерпіла я.
— Це не в моєму праві, Ізидоро. Я своє тут віджив і маю іти Додому. Та й час уже. Надто багато горя побачив, надто багато було втрат. Але я почекаю на тебе, друже. Як я раніше казав, мій далекий світ є й твоїм світом. Я допоможу тобі повернутися додому...
Я була розгублена, не розуміла того, що діялося... Не могла збагнути свою любу Землю, ні її мешканців. Їм подарували чудове ЗНАННЯ, але замість того щоб його пізнати, вони боролися за владу, знищували один одного і гинули... Гинули тисячами, не встигаючи прожити свої безцінні життя... І забирали життя інших хороших людей.
— Скажи, Сівере, адже не всі Лицарі Храму загинули, чи не так? Бо як би тоді так широко розрісся згодом їхній Орден? 
— Ні, друже, деякі з них були зобов’язані вижити, щоб зберегти Орден Храмовиків Радомира. Коли на Окситанію напала церква, вони пішли до друзів у сусідні замки, забравши з собою голову Іоана і скарб Тамплієрів, за який планували створити справжню армію, яка думає і діє самостійно, незалежно від бажань королів і Пап. Вони знову сподівалися відтворити світ, про який мріяв Радомир. Але створити його вільним, могутнім і сильним.
(Про окситанських Воїнів-Катарів, що зосталися (Тамплієрів) можна прочитати в книзі «Діти Сонця», де додаватимуться уривки з оригіналів листів Графа Міропуа (Miropoix) Воїна-Досконалого, живого свідка загибелі монтсегурських Катарів, що захищав фортецю Монтсегур в 1244 році. А також уривки із справжніх записів Каркасонської Інквізиції і секретних архівів Ватикану.)
— Отже, після смерті Золотої Марії Катари наче розділилися? На «нових» Катарів і старих воїнів Магдалини? 
— Ти маєш рацію, Ізидоро. Але всі «нові», на жаль, загинули на страшних Папських вогнищах... Саме цього й домагалася «святійша» церква. 
— Чому ж Храмовики не повернулися? Чому не відвоювали Окситанію? — гірко вигукнула я. 
— Бо нікого було відвойовувати, Ізидоро, — прошепотів Сівер. Храмовиків пішло дуже мало. Решта загинули, захищаючи «нових» Катарів. Пам'ятаєш, я казав тобі — кожен замок і містечко захищали близько сотні Лицарів. Проти десятків тисяч Хрестоносців Папи. Надто багато навіть для найсильніших...
Нові «Досконалі» не захищалися й віддавали себе й інших на знищення. А якби допомогли, то, напевно, досі квітнула б імперія Світла і ти могла б зустрічати живих Катарів... Адже Досконалі горіли сотнями (лише в Без’є їх згоріло 400!) — разом вони розбили б будь-яку армію!.. Але не захотіли. І за них гинули Храмовики. Які, навіть розуміючи, що програють, не могли спокійно дивитися, як гинуть люди похилого віку, жінки і діти... Як згорають найкращі... Згорають через безглузду брехню.
— Скажи, Сівере, чи потрапила все ж колись у Північну країну Золота Марія?— знову бажаючи змінити русло розмови, запитала я.
Сівер довго уважно вдивлявся в моє обличчя, ніби бажаючи проникнути в саму душу. Потім сумно усміхнувся і тихо промовив:
— Ти дуже здогадлива, Ізидоро... Але я не можу тобі цього розповісти. Можу лише відповісти — так. Вона відвідала священну Землю своїх предків... Землю Радомира. Це вдалося їй за допомогою Мандрівника. Але більше я не маю права говорити навіть тобі... Пробач.
Це було несподівано і дивно. Розповідаючи про події, набагато серйозніші й важливіші, за моїми уявленнями, Сівер раптом категорично відмовлявся розказати нам таку «дрібницю»!.. Звісно, це ще сильніше мене зацікавило, і я сподівалася, що все ж встигну про це дізнатися, ще до того як загину. Якось встигну... 
Несподівано двері в кімнату різко відчинилися — на порозі постав Карафа. Виглядав на диво свіжим і задоволеним.
— Так-так-так... У Мадонни Ізидори гості!.. Дуже весело. З самої Метеори, якщо не помиляюся? Великий Сівер особисто!.. Не познайомите, Ізидоро? Думаю, нам усім це буде вельми корисно! 
І задоволено розсміявшись, Карафа спокійно сів у крісло.
43. Ізидора-9. Втрата Ганни. Жінка-Воїн.
Карафа безцеремонно роздивлявся Сівера, ніби рідкісну дивовижну тварину. Обличчя Папи невідомо чому випромінювало впевненість, що мене лякало дужче, ніж якби він метав у нас «блискавки» свого страшного незадоволення...
— Ну що ж, високоповажний Сівере, нарешті ми з Вами зустрілися! Колись я обіцяв, що ви до мене прийдете — зазвичай, я своїх обіцянок не змінюю. 
— Не тіш себе, Карафо — спокійно промовив Сівер. — Я ніколи не подарував би тобі такого задоволення. І ти це добре знаєш. Мене цікавить мадонна Ізидора... Вона надто цінна, щоб перебувати у твоїх руках. Але ти, звісно, не зможеш цього зрозуміти – на жаль...
— Цінність людини залежить від того, наскільки вона може бути корисною Богові... Ну а мадонна Ізидора, як Вам відомо, — відьма. І дуже могутня. Тому нема жодної надії, що її ставлення до господа зміниться на краще. А отже, її «цінність» для мене і нашої святійшої церкви дорівнює нулю, дорогий Сівере. 
— Чому ж тоді ти замкнув її і методично вбиваєш усіх її близьких, Карафо? –  стримано запитав Сівер.
— На Бога, дорогий Сівере, мадонна Ізидора цілком вільно може керувати своїми вчинками і рішеннями! — Й уїдливо посміхнувшись, додав: — Щойно вона зволить дати мені те, що я в неї прошу, зможе йти куди їй заманеться. Навіть якщо це суперечить моїй волі.
Кімната «іскрилася» напруженням... Малоприємна для нас із Сівером бесіда не провіщала нічого доброго. Але Карафа, мабуть, мав якусь свою (як завжди, невідому іншим) мету, розкривати яку наразі наміру, безперечно, не мав.
— Скажіть, Сівере, якщо мадонна Ізидора для Вас така цінна, чому ж Метеора не намагається зберегти її, заховавши у товщі своїх «чарівних» стін?
— Бо до нас приходять лише з власного бажання. Ми пропонували їй, але Ізидора не захотіла лишитися.
Карафа різко обернувся в мій бік. На його обличчі постало величезне здивування...
— Отже, це правда?!.. Ви самі не захотіли лишитися?
— Я вже Вам про це казала, але Ви не повірили, — якнайбільш байдужо знизала я плечима. 
Папу це, безперечно, приголомшило. Він не міг збагнути, чому я, попри небезпеку з його боку, відмовилася від захисту?!. Не кажучи вже про можливість вивчати приховані в Метеорі Знання...
— Скажіть, Сівере, скільки вам років? — повернувшись до Сівера, просто, як кажуть, «у лоб» запитав Карафа. 
— Дев'ятсот шістдесят три від народження вашого липового господа, — спокійно відповів Сівер. — Іншого літочислення, думаю, ти не знаєш...
— А виглядаєте на тридцять... — не звертаючи уваги на колючість, тихо промовив Папа. — Саме цього я й прошу в мадонни Ізидори!..
— І вона цілком має рацію, що не дає того, про що ти просиш. Злочинці не мають права жити довго, Карафо. Особливо такі, як ти. Адже ти не розкаюватимешся за скоєне, навіть якщо проживеш тисячу років, чи не так? Та й сенсу в цьому немає жодного. Адже твій Бог у твоїй душі, Карафо... А чорнішої душі, ніж твоя, на світі не існує. Тому, хай скільки ти житимеш — до кінця чинитимеш чорне і зле. 
— Ну, це ми ще побачимо!.. — замислено промовив Карафа. — Це ми ще побачимо... Хоч якою сильною є мадонна Ізидора, вона дуже любить свою доньку, чи не так? Ну а материнська любов інколи творить дива!
Тоді Ганна, що досі мовчала, вийшла вперед і якнайспокійніше сказала:
— Наразі ти тільки бавишся словами, Карафо. Або роби свою справу, або не говори про те, чого не маєш наміру робити! Це не дуже личить самому Римському Папі...
— Ганно!!! 
У мене мимоволі вихопився крик... Адже я знала достеменно — якщо моя донька потрапить у підвал, живою звідти не вийде. Усе закінчиться... І для неї... і для мене.
— Ну що ж, Ізидоро, вирішуйте! Ганна сама напросилася. Хочете бути вільною і спокійно виховувати свою прекрасну доньку? Інакше її життя закінчиться просто зараз... У підвалі. 
Я з надією поглянула на Сівера — він напружено щось вирішував... 
— Скажи, Карафо, невже тобі не страшно? Адже після смерті ти знову житимеш... Ти знаєш. Але різниця в тому, що твоє життя вже не буде таким приємним. Невже це не змушує тебе хоча б подумати?
— О, дорогий Сівере, порівняно зі спробою досягти безсмертя зараз — це лише дрібниця. Я поставив на карту все! І я досягну бажаного будь-яким способом. Зокрема й вчинивши злочин...
Я стояла, не в силі думати... Не могла прийняти жодного рішення. У голові була тепер одна-єдина думка — от і все... Я вже ніколи не побачу своєї чудової, сміливої дівчинки! Залізному терпінню Карафи настав кінець, і все відбуватиметься просто зараз... Не відтягуючи. 
Ганна дивилася мені просто в очі й... усміхалася. Я знала — вона намагалася мене заспокоїти!.. Хоча в її душі шалено вищав і бився об стіни тваринний страх. Я це відчувала й не могла допомогти... Бо вважала, що не можу зрадити ні її, ні себе. Ні померлих. Не можу зрадити інших обдарованих, тих, що день за днем жили в жаху, чекаючи на страхітливу смерть!.. 
Я мала знищити Карафу... Доки він не згубив Землю цілковито. 
Ми лише порошинки, я і моя донька, порівняно з усіма, кого він знищив. Душі обдарованих, що пішли в муках, щоночі кликали мене, вимагаючи помсти... 
Наші з Ганною життя не мали значення. Але попри це, я не могла дозволити Ганні так просто померти. Не могла змиритися з її знищенням...
— Спробуй затримати його, Ізидоро, — почула я просто у своєму мозку. — Я піду до Владики.
І Сівер зник, різко розтанувши... Мабуть, його останні слова чула лише я, оскільки Карафа декілька секунд сторопіло дивився на місце, де щойно стояв Сівер. Але, як завжди, дуже швидко отямившись, здивовано сказав:
— Він що, так просто Вас покинув?.. А дружба з Вами? Чи в Метеорі не знають, що це таке? 
— Ні, ваша святосте, знають. І саме це він намагається зараз довести.
Карафа на якусь мить серйозно замислився, ніби намагався вирішити для себе, що з нами чинити далі. І раптом, різко обернувшись, крикнув: 
— Варта!
У кімнату ввалилися двоє здоровенних вартових. 
— Відведіть її в підвал!
Вартові різко схопили Ганну під руки і потягнули до дверей.
Ну от і все... Холонучи, подумала я. 
Але це ще було не все. Ганна різко випросталася й... обоє здоровенних вартових, наче пушинки, пролетіли до дверей і важкими мішками рухнули на підлогу. 
— Так, так, так... — пронизливо дивлячись на Ганну, прошепотів Карафа, — вона воістину ваша донька, мадонно. Ну що ж, спробуємо інакше.
І плеснувши руками, покликав нових стражів. 
— Відведіть дівчину в мої апартаменти і не спускайте з неї очей! — різко наказав Карафа.
Що він планував робити далі, я наразі не розуміла. Треба було щось робити, якось боротися... Але як боротися, не знаючи, з чим? Карафа щось замислив, аби уникнути впливу Ганни. Але що?.. На жаль, про це знав тільки його витончений мозок. А я стояла в ступорі, не в змозі вирішити, як діяти далі. І лише сподівалася, що, можливо, невдовзі з'явиться Сівер... 
Але Сівер не приходив. Наблизилася ніч. Я не знаходила спокою, уявляючи найгірше. І тільки одна-єдина надія, що Ганна ще жива, билася в моєму запаленому від жаху мозку — Карафа мав намір мучити її, щоб зламати мене. Тому йому не було жодного сенсу мучити Ганну таємно. Він хотів заподіяти біль саме мені, і це давало крихітну надію побачити її ще хоча б раз...
Настав ранок. 
Не стуливши за ніч очей, я почувалася розбитою і спустошеною.
Невідомість позбавляла глузду, не давала змоги розслабитися й подумати. На мої заклики Ганна не відповідала — мабуть, Карафа знову використовував свій захист. Але в душі я точно знала — моя дівчинка ще жива.
Карафа з'явився пізно вранці. Що мене здивувало, виглядав напруженим, ніби готова до спуску стріла. Його владні очі дивилися уважно й колюче, ніби він просто зараз вирішував мою сумну долю.
— Ходімо зі мною, мадонно! Вам доведеться дивитися вельми неприємну виставу. І в цьому цілковито Ваша провина!.. Я пропонував Вам подумати — Ви думали надто довго. Я не маю більше часу. Мені шкода...
Карафа чомусь був дуже знервованим. Щось непокоїло його гострий розум, але не страх не здобути бажане. Щось інше, чого я ніяк не могла вловити... Але він злився і нервував, не даючи мені часу поміркувати.
Ми спустилися в знайомий підвал, в якому нічого не змінилося. Так само кричали люди... Так само пахло смертю. І так само холонула від жаху кров у жилах.
— Перш ніж ми увійдемо туди, хочу запитати ще раз, Ізидоро, чи не змінили Ви свого рішення? — упившись у мене своїми чорними очима, прошепотів Карафа. — Я не хотів би мучити Ганну. Її життя цінне, невже Вам його не шкода?
Зібравши в кулак усе, що залишалося від моєї побитої мужності, я спробувала заспокоїти тремтячий голос, готуючись відповісти. Наближався стан непритомності. Тіло не слухалося. Безсилля вбивало... Я панічно боялася побачити те, що було за важкими дверима... Бо не була впевнена, що витримаю те, що підготував для мене «святійший» Папа.
— Так, Ваша Святосте, звісно, мені шкода Ганну... — прошепотіла я у відповідь. — Так само шкода, як і ті занапащені чудові життя, які вже пішли. І які ще підуть... Я не в змозі зрозуміти Вас, Карафо. І ніхто, думаю, не зрозумів би... Але Ви можете мені повірити — за все скоєне Вам доведеться дуже гірко платити. 
— О, люба Ізидоро! Адже це буде не сьогодні! — розсміявся Карафа. — Ну а що трапиться потім — про це думатиму тоді, коли воно настане.
І повернувши заіржавілий ключ, Карафа повільно штовхнув важкі двері...
Перед моїми очами постала картина, від якої холонула душа, — посередині невеликої кам'яної кімнатки, на дивному залізному кріслі сиділа Ганна, прикована ланцюгом...
Серце стукнуло... і завмерло. Як я могла таке допустити?!. Але запалений мозок твердо відповів — могла!!! Я не маю іншого вибору.
Ганна дивилася мені в очі, не лякаючись і не благаючи. Ця дівчинка виявляла набагато більше мужності, ніж у ту мить я. 
— Не здавайся! Тільки не здавайся, мамо! — почула я. 
Ганна говорила зі мною подумки, намагаючись підтримати. Вона боялася (адже знала, як сильно я її люблю), що я не витримаю. що Карафа отримає те, чого так прагне. І тоді все, що ми пережили, буде марним.
— Ваша донька така сама войовнича як Ви, мадонно. Мені довелося замінити вісьмох катів, щоб її зв'язати її! Довелося напоїти її маковим відваром, аби приспати... Пожалійте її, Ізидоро!
Огрядний кат у шкіряному нагруднику готував якісь страшні інструменти. Мабуть, для тортур моєї любої доньки... Моєї любої і світлої дівчинки.
Серце холонуло... Здавалося, світ став суцільним єдиним болем. Уже нічого не відчуваючи, я просто перестала дихати...
— Опритомнійте, мадонно! Та що з Вами таке? Опритомнійте!.. 
Схвильований Карафа тримав переді мною пахучу сіль, час до часу підносив її до ніздрів і змушував мене мимоволі вдихати сперте підвальне повітря. Я відчувала, що схожа на воскову ляльку. І це було погано — Карафа чудово зрозумів, що це саме те, чим він, можливо, міг мене зламати. І платити за це, звісно, доводилося Ганні...
— Невже Ви сподіваєтеся, що якщо житимете довго, то зможете колись викосити всіх обдарованих? — достатньо опритомнівши, прошепотіла я. — Адже це просто бажана маячня, святосте! Люди народжуються... І так само народжуються обдаровані. Вам ніколи не вдасться їх знищити! Схаменіться, доки не пізно. Адже у Вас дивовижний розум, чому Ви скеровуєте його на знищення?
Карафа замислено перебирав руками важкий золотий хрест, що висів на його папських грудях. Здавалося, пішов далеко із звичного світу в якусь незнайому далечінь... Але на жаль, він нікуди не вирушав надовго... 
— Як я вже казав Вам раніше, Ізидоро, більшість людей – дурні. Погляньте навколо — безліч боягузів і ледарів, які віддадуть усе, щоб бути осторонь, почуватися безпечно і захищено!.. Вони вірять, що живуть у вірі і правді, цілими днями нічого не роблячи, насолоджуючись щастям свого мізерного особистого маленького світу. Ховаються за спини мужніх і сильних і використавши їх повністю, відразу самі й знищують. Щоб чинити підлоту, розум не потрібний, Ізидоро... — криво усміхнувся «святість», і трохи помовчавши, додав: 
— Але, на жаль, є й інші... Ті, хто завжди попереду, життя яких стелиться світлом, вказуючи дорогу іншим... Ті — неймовірно небезпечні! Вони не думають так, як бажають інші. Вони несуть своє прокляте світло, попри небезпеку, не шкодуючи життя... Ви саме з таких, Ізидоро. Як і Ваша люба донька, Ганна. Тому, якщо зовсім відверто, я ніколи не зможу відпустити Вас, навіть якщо Ви дасте мені те, що я у Вас прошу... Ви залишитеся тут і будете королевою... якщо підкорятиметеся мені. Або в'язнем, якщо не погодитеся. Я не можу дати Вам свободу... Попри те, що люблю Вас. 
Я дивилася на нього занімівши й цілковито потонувши в божевіллі його міркувань. Хоча деяка рація в словах Карафи, на жаль, була... На землі надто багато боягузів і негідників. Споживацтво процвітало, поглинаючи кинуті «кістки» особистого достатку. І саме це влаштовувало Карафу... Натовп, який був безпечним. Ну а Ганна і я належали до другої, небезпечної категорії. 
— Ваша святосте, якщо Ви розумієте, що таких, як я, не зламати, чому все ж намагаєтеся? Адже Ганна дуже талановита. Чому не хочете її зберегти? Вона могла б багато в чому допомогти Вам. Навіщо Ви її вбиваєте? 
— Бо Ви – моя єдина надія досягнути бажаного, Ізидоро. А Ганна — мій єдиний козир, який (повірте мені!) я, не бентежачись, використаю. Бажаєте подумати, мадонно?
У мене сильно закрутилася голова — скільки разів я спеціально уявляла собі цю мить, щоб якось до неї пристосуватися й вижити!.. Скільки разів намагалася просто «звикнути» до цієї думки, аби (коли це станеться) не збожеволіти цілковито!.. Але, попри мої старання, реальність виявилася набагато страшнішою... 
Сяк-так зосередившись, мертвими губами я промовила слова, які переслідували мене решту мого короткого життя... І яких потім не змогла забути ніколи – навіть там, у своєму далекому новому світі... 
— Я вже дала Вам відповідь, Ваша святосте... Ганна не варта мільйонів інших хороших життів, які Ви знищите, якщо житимете довго... Я не можу віддати перевагу їй над мільйонами... попри те, що вона моя донька.
— Ви божевільна, Ізидоро!.. — різко сказав Карафа і, повернувшись до ката, додав: — Починай!
У Ганниних очах кричав оголений жах. Я знала, як їй страшно... Але, попри все, моя дівчинка не здавалася. І я не могла її зрадити, поступившись Карафі...
Чоловік підійшов до крісла і заніс над руками Ганни розжарений до червоноти важенний прут. З’явився запах паленого м'яса. Ганна шалено закричала. Мучитель відразу схопився за серце і повільно сповз на підлогу.
— Припиніть, Ізидоро! Бо мені доведеться виставити Вас за двері! — заволав Карафа.
— Але це не я, святосте! — втомлено усміхнулася я. — Ганна – сильна Відунка. Невже Ви думали, що вона сидітиме спокійно, доки Ви її катуватимете? 
Я пишалася своєю відважною донькою, хоча й знала, як вона страждала. У Ганни була батькова мужність, і вона не мала наміру віддавати своє життя легко — прагнула забрати зі собою якомога більше нелюдів, що заподіювали біль іншим обдарованим.
— Отже, це знову Ганна? Але вона не мала б!.. Ми напоїли її травами, які закривають вихід її сили? Як таке можливо?!
Карафа обмовився... Він скаженів! А я розсміялася йому в обличчя, відразу зрозумівши, що тут насправді сталося.
— Ваша святосте, Ви послухали когось із обдарованих, що «зламалися», чи не так? Але ж вони не знали, яка насправді сильна Ганна. Про це знали Ви. Отже, не варто обурюватися марно!
Карафа зупинився просто переді мною й оскаженілим голосом прокричав: 
— Чи може Ганна виходити сутністю з тіла? Відповідайте, мадонно!
— Ну звісно, ваша святосте! Це найпростіше з того, що вона може.
Це була брехня... Але якщо така брехня могла врятувати мою дівчинку від страждань — я готова повторити це знову, хоч тисячу разів!
Карафа хвилину напружено про щось розмірковував. 
— Ну що ж, мадонно Ізидоро, от усе й вирішено. Мучити Ганну марно. Вона переб'є всіх моїх катів, а це, даруйте, мене не влаштовує. Вона повторюватиме штучки свого Діда, а в мене просто нема на це часу. Ви проведете цю ніч разом із донькою, але це буде Ваша остання ніч разом, оскільки вранці Ганна помре. Вона піде на вогнище... У Вас є одна ніч, аби змінити своє рішення, мадонно. 
Різко обернувшись, Карафа вийшов із кімнати...
Нас забрали з келії, де катували, і відвели в якусь темну, брудну «клітку», в якій не було нічого, крім постеленої на підлозі соломи, ми упали на неї і намертво вчепилися одна в одну, ніби це могло допомогти нам вижити... Надії не було. Тільки відчай і безвихідь.
Я обіймала свій скарб, свою єдину, дивовижно обдаровану дівчинку, і побивалася... Якби Ганна залишилася в Метеорі!.. Жодна сила Карафи не дістала б її там!.. Але вона не залишилася... Боялася за мене, тому прийшла й запропонувала своє життя... замість мого. Знала, що таким чином дасть мені трохи часу, аби спробувати убити Карафу... 
Перед моїм поглядом спалахами проминали образи нашого короткого життя в будинку її батька і діда, де я так наполегливо й уперто вчила Ганну бути сильною!.. Де стільки разів повторювала, яке прекрасне життя і якою вона буде в ньому щасливою... Та я помилилася... Життя Ганни от-от зупиниться. Не давши їй змоги відчути це щастя...
Ми сиділи в кутку, на соломі, обіймаючи одна одну занімілими руками. Я гладила її сплутане, злипле в крові довге волосся і знала, що це востаннє. Очі були сухими, хоча серце розривали ридання. Думаю, біль був надто сильним, щоб омивати його сльозами... 
Міцно притискаючи до себе Ганну, я відчувала, як швидко й безжалісно в «нікуди» спливав час, забираючи останні години її дивовижно-відважного життя.
Ніч минала. І так само, як уночі перед убивством батька, я якимсь чином задрімала! Стрепенувшись, зі жахом схопилася, щоб розбудити свою дівчинку. Але Ганна не спала. Ніжно гладила моє обличчя своїми понівеченими тонкими руками і шепотіла: 
— Ти така красива, мамо... Я так тебе люблю!.. Тільки тримайся, прошу, не здавайся! Мені тепер усе одно... Це визволення. Там не буде болю. Так мені тато казав. Я знаю, вони чекають на мене. А потім ми всі чекатимемо тебе. Тримайся, мамусю! Тримайся, рідна!...  
Її голос був надтріснутим і таким сумним!.. Я б сто разів віддала себе, щоб вона жила!.. Але, на жаль, не ми розпоряджалися своєю долею — нею розпоряджалися брехливі і злі...
— Мамо, ти пробачиш мені, що я не змогла тобі допомогти?.. Я так старалася... але в мене не вийшло, — прошепотіла Ганна. — Я так завинила перед тобою!..
Чиясь зла невидима рука стиснула горло — я не змогла відповісти. 
Моя душа кричала, але ніхто не чув...
Як я могла таке пережити?!!  
Як могла спостерігати, як ітиме з життя та єдина, хто в мене залишався, — моя чудова дівчинка? Моя кровинка, що дала людям стільки щастя, скільки інші не встигають за все своє довге життя?
Яке ЗЛО заподіяла вона Землі, щоб її так жорстоко вбили? Моє світле, чисте дитя, котре не встигло навіть зрозуміти, що таке ЖИТТЯ!
— Мамо, поглянь — сонце!.. 
Величезні Ганнині очі сяяли... Я зрозуміла — вона пересилила жах і біль. Перейшла ту межу, після якої вже не відчуваєш страху. Вона прагнула піти гідно. Як просив її Дід, як він сам ішов...
— Знищ його, мамусю! Ти тепер будеш сама. Можливо, тобі допоможе Сівер. Карафа не має права жити. Знищ його, мамо.
У дверях з'явилася варта. Ганна встала, гордо струснувши свою довгу гривку, й упилася на мить у моє обличчя своїми променистими очима.
— Усе гаразд, мамусю. Я не боюся... Не боюся зовсім! Вони боягузи. Вони ненавидять нас і тому спалюють. Я люблю тебе, мамо... Дуже тебе люблю!.. 
На порозі стояв Карафа... 
О, як я його ненавиділа!!! Якби ненависть могла вбивати, його давно не було б серед живих!.. Але він жив... А я помирала.
— Я так розумію, ви не змінили своєї думки!? — поглянувши мені в очі, запитав «святійший» Папа, і трохи подумавши, додав: — Здригніться, Ізидоро, адже це Ваша донька йде на вогнище! Та що з Вами, мадонно?!..
Я знову лежала на чиїхось руках, не розуміючи, що відбувається. Моє бідне серце ледь не зупинилося зовсім, не в змозі витримати такий біль... Ганна сумно дивилася мені в очі, прагнучи підтримати... Вона мене заспокоювала!!! 
— Де ж Ваше серце, мадонно? — погано приховуючи гіркоту, запитав Карафа. — Невже Ви така погана мати? 
— Дай їй спокій, Карафо, свою долю я вирішую сама! — гнівно крикнула Ганна. — Вона ніколи не виконає твого прохання, хоч як ти цього бажатимеш! Іди геть!
Обличчя Карафи спотворила гримаса оскаженіння. Різко повернувшись до виходу, він просичав:
— Що ж, я не маю бути кращим за Вас! Це Ви — мати, що віддає на смерть свою дитину... Ви жахливі, мадонно!..
Це було саме те, що я в цю мить так болісно відчувала! Якби я врятувала Ганну, вона ніколи не пробачила б мені. А віддаючи її на вогнище, я, як мати, зраджувала її. Чи був якийсь вихід із цього зачарованого кола?.. Виходу не було. Просто мені щиро починало здаватися, що всі, хто боровся, хто вірив, у кому так яскраво горіла істина, чомусь гинули сотнями, ніби нікому було їх врятувати... 
Я пригадала Магдалину... Радомира... Весту... Як вони заважали Мислячим Темним!.. І якою ненавистю палали серця вбивць, що знищували їхні Світлі Життя. 
— Мамо! Опритомній, мамо!.. — прозвучав схвильований голос Ганни. — З тобою все гаразд, мамусю?
Я лише кивнула, зрозумівши, що маю іти. 
Мене везли в комфортному і м'якому екіпажі. Бідолашну Ганну – у збитому з грубих дощок і ледь обтесаних колод. Руки, прив’язані товстими мотузками до шорстких дощок, щосекунди терлися об них, і я бачила, як, підстрибуючи на глибоких ямах, шипи встромлювалися в її покалічену шкіру, заподіюючи сильного болю. Але Ганна лише усміхалася... Її свідомість давно була за межею реальності, далеко-далеко, де біль уже не мав значення, бо не міг її дістати... 
Нарешті ми під'їхали до маленької площі, на якій кілька місяців тому загинув мій батько... Пам'ять про цей день досі яскраво жила в моїй душі і не хотіла стиратися... Сьогодні до цих скорботних спогадів приєднувалася Ганна! Я не могла в це повірити!.. Не могла прийняти ні розумом, ні серцем!.. Але все відбувалося насправді. Воно було реальним в особі Карафи.
— Що ж, Ізидоро, Ви мене цілковито розчарували. Ви не та, кого я уявляв. І не варті того, щоб Вас любили...
Обпаливши мене сповненим ненависті поглядом, Карафа махнув рукою, наказуючи починати.
Я дивилася на страшну «виставу», нічого не відчуваючи й не усвідомлюючи... Здавалося, хтось «вимкнув» усі мої відчуття, пожалівши душу, що вмирала... Хтось хотів, щоб я ще жила.
— Пробач, Ізидоро, я програв... Не можу допомогти вам, Владика відмовив мені, — тихо промовив лагідний голос.
За моєю спиною стояв Сівер. Я лише кивнула, не в змозі нічого сказати. Остання надія зникла. Ганна могла тільки гідно померти...
Я дивилася на неї й прагнула запам'ятати кожну рисочку її прекрасного обличчя. Окам'янівши й оглухнувши, я вбирала її світло, яке лилося золотим потоком, наповнюючи всіх довкола... Несподівано, ніби відчувши його, люди затихнули. І через коротку мить площа вибухнула бурхливими вигуками:
— Пожаліти її!!! Врятувати її молодість!.. Відпустити дівчинку!!! Убивці! Пожалійте дитину!..
У мене раптом відродилася слабка надія на порятунок, але Карафа відразу безжалісно її обрубав. Сердито махнувши рукою, дав наказ починати страту. 
Ганна стояла біля стовпа світла і чиста, ніби не її стосувалася загрозлива реальність. Не спускала з мене блискучих очей і усміхалася... 
— Тримайся, мамусю! Нізащо не здавайся йому!.. — Ганна подумки зверталася до мене. — Я завжди любитиму тебе... Навіть там. Не забувай мене, мамусю!..
Серце билося в залізних лещатах, бракувало повітря... Здавалося, я вирушу разом з Ганною, не в змозі далі витримувати цей біль. Але я ще навіть не підозрювала, яким нелюдським він буде... 
— Пробач, мамо, але ти маєш мені допомогти. Я не зможу піти сама... Ти допоможеш, мамусю?
Раптом усе навколишнє кудись зникло — була тільки моя люба дівчинка, яка, о жах, просила в мене допомоги, щоб піти... А отже — просила, аби я вбила її, зупинивши серце, яке билося.
Земля захиталася в мене під ногами — фізичне тіло відмовляло в покорі... Я злякалася, що помру, не виконавши доньчиного прохання! Ганна не могла допомогти собі сама. Тому позбавити її мук, від яких не було іншого порятунку, мусила я...
Кат підійшов до вогнища, підпалив суху солому... Полум'я спалахнуло легко і переможно, весело перебігаючи дедалі вище й от-от мало охопити безпорадне тіло...
— Прощавай, мамусю!.. — крикнула Ганна. — Прощавай, люба!
Я спробувала їй допомогти — чомусь не вдавалося! Облаявши себе за легкодухість, я спробувала знову. Ганна дивилася на мене, охоплена полум'ям, і подумки благала: 
— Мамо, допоможи мені! Мамо!!!
Я ще раз зібрала всі свої останні сили — і в ту саму мить її тендітне тіло безпорадно повисло на мотузках... 
Моя чудова донька, моя світла дівчинка була мертва. Я вбила її, відкриваючи їй дорогу в бажану вічність... Більше я не пам'ятала нічого. 
Дні минали за днями... Я хворіла...
Свідомість постійно провалювалася в небуття, то на мить повертаючись, то надовго згасаючи, ніби рятуючи мене від цілковитого безумства. Спокій чергувався з маренням... У якому знайомі образи змінювали образи чужі, змушуючи мою душу кричати і корчитися, шукаючи притулку...
Інколи здавалося, що я нарешті пішла... З'являлися любі обличчя — батька, Джіроламо, Ганни... Вони усміхалися мені, ніби допомагаючи вижити. Інколи поставав перед очима образ Карафи. Чомусь завжди дуже схвильований... Його чорні очі пожирали мене, ніби шукали відповіді.
Нарешті, через якийсь час, жар почав відступати. Дні здавалися яснішими, стан марення зник. Найстрашніше начебто – позаду. Так думали інші... А для мене найстрашнішим було пробудження — спогад про те, що так безжалісно шпурнуло мій запалений мозок у самотній острів затьмарення. Я пригадала смерть Ганни — безмежний біль відразу хлинув водоспадом у висохлу душу!.. Я здивувалася, але біль – ОЖИВЛЯВ!.. Мабуть, решта відчуттів у моїй душі уже давно мертві. 
Одного дня я почула найбажаніший для мене на світі голос:
— Мамо!.. Ох, мамусю, як я за тебе боялася!.. 
Це було моє любе дитя... Моя Ганна!
На превеликий подив, я хотіла побачити Карафу!.. Мабуть, моє серце, вимучене бідами і стражданням, прагнуло зробитися жорстоким. І, як завжди, чекати довелося недовго...
Був теплий світлий ранок. Крізь відчинене вікно пахло жасмином. Сонце світило лагідно й гордо, ніби промовляло, що час повертатися до ЖИТТЯ. Я лежала ще безпорадна, але швидко набирала сили, чого й потребувала моя остання, і тепер уже єдина, мета...
Зовсім безшумно відчинилися двері — до кімнати тихо увійшов Карафа...
Але що настільки страшне могло з ним за цей час статися?!. Обличчя Папи було виснаженим, старим і змарнілим, очі здавалися запаленими... Карафа виглядав постарілим аж на двадцять років!!! Що скоїлося, що так його знищило?..
— Нарешті ви опритомніли, мадонно! Хвала господу! Я вже не сподівався побачити вас живою!.. Мої лікарі зневірилися! Всі казали, що Ваш мозок пішов у темряву... Що Ви ніколи не повернетеся. О, я такий радий! Здрастуйте, мадонно!..
Ошелешена таким потоком бурхливого захоплення з боку Карафи, я не могла промовити ні слова. Раптом Папа дуже заметушився, буркнув, що зайде пізніше, і вискочив із кімнати...  
Що це означало? Підтверджувало, що він щиро хвилювався за моє здоров'я?.. Чи просто боявся, що якби я тепер померла, то його мрія ніколи не здійсниться?.. Думаю, тільки він сам міг себе зрозуміти. Я вирішила не сушити голову з приводу його персони і знову занурилася в рятівний сон. 
Скільки днів тривав мій відхід у «міжсвіття», я не знала. Дні, тижні?.. І яке це мало значення?.. Найважливіше те, що це допомогло мені пережити втрату моєї дівчинки і не зламатися. Усе решта – неважливо. Тепер я зовсім сама, і не було причини хвилюватися за когось із рідних. Вони всі пішли у кращий світ, після того як їх убив Карафа... Я могла повністю віддатися помсті, не боячись наслідків, оскільки тепер він міг убити лише мене. 
Раптом сталося жахливе!.. Стелла, Ізидора, Ганна і все довкола кудись зникло!!! Відчуваючи, що мене затягує великий пилосос, я опинилася у своєму фізичному світі, де схвильовано чекала обурена бабуся... За звичкою я стрибнула у своє покинуте фізичне тіло... тобто — спробувала вскочити... З’явилося дуже неприємне відчуття! Ніби моя нещасна сутність з розгону налетіла на холодний, залізний бар'єр... Я перелякано крикнула й відразу втупилася в бабусю. 
— Я чомусь не можу увійти! Щось мене не пускає!.. 
Було направду страшно. Я бачила своє застигле фізичне тіло, яке просто не хотіло мене приймати!.. Я знала, що не померла, але чомусь ніяк не могла повернутися. 
— Бабусю! Ну допоможи!!! — уже неабияк налякавшись, закричала я. 
Точніше, закричала моя сутність — ніхто, крім бабусі, цього не почув.
Поступово «двері» у фізичне тіло відчинялися, і я плавно увійшла в те, що на Землі називали МНОЮ...
— Ну що — надумала йти? Набридло нести тягар? Не вдасться, люба. Твоє життя триватиме ще довго. Тому — живи!
Я бачила, що бабуся дуже стурбована, а це траплялося нечасто. І ніяк не могла зрозуміти, що спричинило її тривогу. Поверхами я ходила мало не щодня, і це ніколи не завдавало жодних неприємностей. Що ж змусило її так хвилюватися?..
— Ти хоч знаєш, котра тепер година? — ледве стримуючи обурення, запитала бабуся.
Я заперечно похитала головою. Коли бабуся піднесла просто до мого носа годинник, я вжахнулася — мої подорожі тривали аж П'ЯТЬ ГОДИН!!! Так довго я ніколи не гуляла!.. Щоправда, наразі не збагнула, чому це погано, але з відчуттів у фізичному тілі розуміла, що дуже близько підійшла до якоїсь межі: якби я її переступила, для мене все могло закінчитися дуже-дуже погано... Тіло було незвично холодним, ніби мене засунули в холодильник. Не хотіло слухатися, не хотіло зігріватися. Бабуся потягнула мене в нагріту мало не до кипіння ванну (у нас тоді ще не було центрального опалення, і воду гріли на плиті), мабуть, приготувавши її ще до того, як я прийшла. Я цокотіла зубами від незвичного внутрішнього холоду, не в змозі промовити ні слова. Дивний холод посилювався, хоча, здавалося, усе мало бути навпаки. Бачачи мої марні спроби щось їй сказати, бабуся нарешті тепло всміхнулася: 
— Гаразд, мовчи, мандрівнице... Але пам’ятай — коли будеш сама, ніколи не ходи так надовго. Адже якби я тебе не підтримала, ти була б уже мертва... 
У мене аж тіло стерпло! Отже, я не можу ходити поверхами, скільки захочу?!. Тобто моє тіло має обмеження, є час, упродовж якого можна перебувати поза ним? Але досі бабуся ніколи про це не казала!.. 
Бабуся потримала мене в гарячій ванні приблизно десять хвилин, витерла насухо, поклала в ліжко і накрила всіма ковдрами, які знайшла в будинку. Мені все одно було холодно...
Дуже скоро миттєво підвищилася температура. Мабуть, дуже високо, бо викликала сильне марення. Я цього не пам'ятала, трохи пізніше розповіла моя вірна бабуся. Гарячка і марення тривали два дні. Мама думала, що я сильно застудилася. Ну а бабуся, звісно, мовчала...
Через два дні гарячка нарешті знизилася. Я добре виспалася й прокинулася свіжіша, ніж огірочок, готова на нові подвиги... І тоді пригадала те, що відбувалося на поверхах під час мого несподіваного з них «відходу», і все, чого почути я вже не змогла!..
— Бабусю!!! Бабусю, рідна, мені треба повернутися!!! — не своїм голосом заволала я. 
Мені було шалено образливо й гірко, що все сталося так безглуздо! Адже Ізидора напевно вже пішла, і тепер я ніколи не почую її розповіді! Ніколи не дізнаюся, що ж сталося з нею, з Карафою!.. Як я могла пропустити ТАКЕ!!!
— Бабусю! Рідна, люба, допоможи! Бабусю!!!
Від хвилювання голос зривався. Я ладна була розбитися об стіну, обіцяти будь-що, аби вона мені допомогла!.. Правда, я навіть не знала — чим саме, але відчувала: вона щось знає. А отже — зможе допомогти.
Але бабуся не відгукувалася, мабуть, була десь надворі. Я спробувала встати сама, але кімната відразу ж закрутилася, і я з розмаху впала на підлогу, не встигнувши схопитися за ліжко. Справи кепські, я почувалася дуже слабкою і розуміла, що про подорожі не могло бути й мови. Але гірка дитяча образа переважала, і я нарешті розридалася, забувши про свої «мужність і силу», що їх постійно намагалася в собі виховувати... 
Бабуся повернулася приблизно через півгодини і побачила мене засмучену й заплакану в ліжку. Вона достеменно знала, що просто так я ніколи не плакатиму. Тому, серйозно поглянувши мені в очі, сіла на краєчок ліжка і, як завжди, тихенько сказала:
— Ну що там таке, розповідай.
Я постаралася якнайдокладніше розповісти їй історію Ізидори. Вона уважно слухала, не перериваючи і не виправляючи, а тоді співчутливо запитала:
— І тепер ти сумуєш, що не почула, що було далі?
Я кивнула.
— Запам'ятай, моя дівчинко — усе, що в житті відбувається, ніколи не відбувається марно. Мабуть, для чогось їй потрібно, щоб ти її вислухала.
— Але я ще маленька, що я можу? — чесно здивувалася я.
— Однак ти виростеш, і хто знає — можливо, саме ти допоможеш людям почути про Ізидору?..
— Та як мені це вдасться, якщо не знаю, що сталося далі? — обурилася я.
— Я допоможу, люба. Але спершу трохи зміцній, — дуже спокійно відповіла бабуся. — Однак пообіцяй, що не будеш там надто довго!
— Ой, а як ти мені допоможеш, якщо Ізидора все розповіла? Я вже запізнилася! — засмутилася я. 
— Не запізнилася, люба. Я допоможу тобі повернутися туди само й у той час, коли ти пішла, — спокійнісінько сказала бабуся. 
Тоді в мене, як завжди, посипалися запитання!.. Але бабуся, не звертаючи на них жодної уваги, цілком спокійно відповіла, що можна ще і не таке, але мені зарано це знати... І хоч як наполегливо я її випитувала, нічого не вдалося дізнатися. 
Через кілька днів уранці, щойно мама пішла на роботу, бабуся хитро на мене поглянула і серйозно промовила:
— Ну що, готова, мандрівнице?
Мені перехопило подих!.. Я не дуже вірила, що диво могло трапитися, але бабуся була моєю єдиною надією, і не спробувати я просто не мала права...
Раптом бабуся з усією моєю кімнатою зникли, і я опинилася в тому самому місці і часі, ніби лише щойно з нього пішла!.. Відразу до мене підбігла Стелла, яка запишала:
— Ой, ну що ти!.. Я думала, ти зникла! А ти тут!! Як добре! Будь ласка, розповідай далі, Ізидоро!..
Стелла завжди була собою... Навіть коли траплялося щось сумне й незрозуміле. І саме за це я її щиро любила.
Ізидора лише усміхнулася і тихо розповідала свою історію далі... 
Я ще не могла вийти з кімнати, мої дні були наповнені абсолютним спокоєм. Карафа чомусь більше не приходив, і я подумала, що він наразі не вирішив, як діяти далі. Це мене цілком влаштовувало, оскільки давало змогу відновити втрачені сили, потрібні для боротьби з ним.
Загалом я почувалася дуже дивно... Болю не було. Точніше – не було нічого. Ніби хтось, пожалівши мене, наглухо замкнув усі відчуття в темну непроглядну кімнату, і я не могла її відчинити сама. І це правильно — так легше... У мене з'явилася надія вистояти і помститися.
Дуже хотіла побачити Сівера, але він теж чомусь не приходив. Сумувала за його чудовими історіями, бракувало його теплої підтримки... Він став моїм справжнім другом, а за цей час друзів у мене майже не збереглося... Оточення лякало, було холодним і без найменшого натяку на людяність...
І от нарешті, одного чудового сонячного дня Сівер з'явився. Чомусь здавався мені іншим, але я ніяк не могла вловити, чому. Жорсткий і водночас сумний, він довго й уважно вдивлявся в моє обличчя, ніби шукав підтвердження, що я жива... Що ЖИТИМУ. Поки що...
— Дуже рада тебе бачити. Здрастуй, Сівере! 
— Мир твоїй Душі, Ізидоро. Чи вдалося тобі вистояти, друже? Пробач за весь біль. Я не зміг тобі допомогти. 
— Думаю, мені вдалося вистояти, Сівере... Карафа вже не може мене налякати. У нього нема тепер нічого, аби зламати мене. Тому я сильніша за нього. І боротимуся з ним, доки не знищу. 
— Чи впевнена ти, мій друже, що серце тебе не підведе? Ти така спокійна й відчужена! — Сівер далі вдивлявся в мене, ніби прагнув зрозуміти, чи жива ще моя душа. 
— Заспокойся, Сівере... У мене досить сил, щоб жити доти, доки живе Карафа. Але я не хочу нині говорити про нього! Скажи, друже, чи можеш зробити мені сьогодні черговий дарунок — розповісти про Відомира? Пам'ятаєш, ти обіцяв?
Він знову уважно поглянув на мене, але побачивши тільки щире прохання, полегшено кивнув. Я знала, що його дивує мій спокій. Але він дивував і мене... Ніби я стала каменем, на якому писала тепер свою історію.
— Що ти хотіла б дізнатися про нього, Ізидоро? — лагідно запитав Сівер. 
— Усе від того дня, коли він зумів уникнути вогнища... — усміхнулася я. — Від самого народження.
Сівер кивнув, і за його бажанням «двері» в минуле знову для мене прочинилися, починаючи чергову, неповторну історію... 
— Після того як четверо втікачів склали на горі Бідорті величезне вогнище — знак для тих, хто чекав у Монтсегурі, — вони, трохи зігрівшись, вирушили далі в нелегку дорогу, яка мала привести їх до друзів, у збудований на відлюдді замок Уссон. Від цікавих очей замок ховали довколишні гори, і він здавався тоді найбільш придатним, щоб заховати на якийсь час безцінного гостя.
Це було дивовижне місце, Ізидоро. І його власники (сеньйори) були такими самими дивовижними, як і замок. Особливо його сеньйора, пані Есклармонд (Esclarmonde de Usson). Так, так! Не дивуйся, мій друже, у катарів у той нелегкий час було аж п'ять дам Есклармонд! Казали, що це ім'я дає щастя його власниці. Однак мені чомусь здавалося, що навпаки... Але ім'я справді дуже красиве. Розповім тобі трохи про Есклармонд де Уссон... Вона гідна того, щоб про неї дізналися. І дізналися правду, бо те, що про неї казала церква... — і, зловивши мій запитальний погляд, Сівер сумно відповів: — Так, мій друже... Це ще одна сумно-брехлива історія про дивовижну людину, жінку-воїна, життя якої було надзвичайно відважним і світлим і з якого «темні» створили потім огидний образ... Як і Магдалину, її зробили жінкою «легкої поведінки», «божевільною відьмою», що блукала розгублено в окситанських горах... Знайшли навіть якогось «брата Роберта», що письмово підтверджував інквізиції про зустріч у лісі з голою Есклармонд, в оточенні зграї білих вовків... З людськими обличчями... [6 Докладно про дивовижне життя Есклармонд де Уссон можна прочитати в книзі «Діти сонця».]
Вона була позашлюбним дитям Раймонда Роже (Raimonde Roger), графа де Фуа (comte de Foix) й Ігумені Ермінгарди. Їй дали ім'я Есклармонд де Аліон (Esclarmonde d'Alion). 
У ті часи вважали цілком нормальним, коли багатий сеньйор мав стільки позашлюбних дітей, скільки спроможний виховати. Різниця між ними була тільки в тому, чи багата і благородна мати дитини. Якщо вона благородна пані, то батько усиновляв або удочеряв дитя без жодних проблем. Так і в цій історії... 
Якось, якщо не помиляюся, під час нічного полювання на вовків у лісах Ар’єжа, граф Раймонд заблукав, надто захопившись погонею... Після тривалих пошуків дороги додому, цілком виснажений, раптом відчув, ніби хтось його тихо кличе, і побачив просто перед собою дуже високу білу кам'яну стіну... Це був усім відомий Ар’єжський жіночий монастир.
Граф сказав привести Ігуменю, розраховуючи одержати притулок на ніч. До нього вийшла висока чарівна молода жінка, це й була Ігуменя монастиря — Емергарда...
Граф Раймонд упродовж свого життя мав славу великого прихильника жіночої краси. Одне з його прізвиськ — Раймонд Коханий («Raimond the Beloved»)... Ну і, звісно, милу Ігуменю він теж помітив... Наступного ранку в Ігумені Емергарди залишився про нього тільки приємний спогад. А на дверях монастиря висіла голова величезного вовка, якого граф убив...
Оскільки Емаргарда була благородної крові, дуже скоро їй довелося покинути монастир і виїхати у свої родові землі в Телхо, аби перечекати пологи, що компрометували її. Через декілька місяців у неї народилися двійнята — чарівні дівчинка і хлопчик. Бідна Емергарда, так і не побачивши своїх малят, померла під час пологів. Дізнавшись про дітей, Граф Раймонд, звісно, відразу взяв новонароджених під свою повну опіку. Винайняв няню і годувальницю та поселив їх в одному зі своїх численних замків. На біду, рівно через рік, під час облоги замку Міропуа (Miropoix), Графа Раймонда важко поранили і він помер. 
Діти росли дуже сильними, тямущими і красивими, що викликало захоплення в одних родичів і трохи заздрості в інших, оскільки величезне сімейство де Фуа-Міропуа-Перейлей, ріднею яких діти тепер були, не надто тішилося поповненню родини дуже красивими і дуже розумними незаконнонародженими родичами. Тому, щоб забрати дітей на якийсь час подалі, хлопчика віддали вчитися в монастир (аби він пізніше відповідав своєму становищу в суспільстві), а дівчинку поселили в маєтку Белпеш (Belpech), під наглядом вірного васала Графа Раймонда, уже старіючого Раякса (Raiax)... 
Так звучить офіційна версія життя Есклармонд де Уссон, яку розповідає святійша церква... і місцеві нотаріуси на прохання тих, хто цікавиться, якщо такі є.
Справжнє життя цієї незвичайної дівчини, потім — дивовижної жінки, було (як ти вже зрозуміла!) трохи інакшим... Однак про це, на жаль, сьогодні не пишуть в «офіційних» листах і документах... А все, що писали колись, давним-давно знищили слуги церкви, які боялися, що люди повірять давнім легендам і шукатимуть правду про дивовижну жінку-воїна, що все ще дуже міцно жила серед її рідних окситанців... 
Легенди називали її живим Храмом Древніх Богів...
Друзі — Аватаром Древніх. 
Ну а для церкви вона була втіленням Антихриста, блакитнооким Дияволом або просто — Відьмою... За неї церква обіцяла велику винагороду, щоб не бачити її живою...
А катари, особливо «старі», захоплювалися її відвагою, пишалися дивовижною сміливістю і любили її велике чисте серце, що дарувало кожному світло і спокій...
— Звідки ти знаєш такі подробиці, Сівере? Розповідаєш так докладно, ніби знав її, — не стримавшись, запитала я.
— Лише кілька осіб знали правду про її народження, Ізидоро. Серед них і я, що прийшов колись у момент її народження, «порадіти» за її Життя... Вона була Бойовим Магом... Не навченим, а тим, хто народився з таким рідкісним даром. Я нарік її — Рада (радісна, яка дарує Ра). Тоді ще ніхто не знав, якою непередбачуваною і складною буде її Доля. 
Від самого початку свого життя дівчинка була розумною і чіпкою. Ще зовсім малям Есклармонд могла спілкуватися з давно загиблими воїнами. Не торкаючись, пересувала важкі предмети, говорила подумки... Була дуже талановитою, і сама щиро цим пишалася. Я відвідував її зрідка, аби скерувати її навчання в потрібне русло. І щоразу щиро дивувався, наскільки швидко і правильно працював мозок маленької Есклармонд!.. Вона завжди тягнулася до нових, невідомих їй Знань. Хотіла знати ВСЕ і ТЕПЕР, незалежно від того, як важко чи складно давалося їй це пізнання!.. Старий Волхв Раякс, що опікувався дівчинкою майже від самого її народження, не встигав відповідати на постійні «чому?». Попри Раяксові старання, вона завжди його випереджувала...
Минали роки... Есклармонд дорослішала. Із кумедної кучерявої дівчинки перетворилася на красуню дівчину, що силою і мудрістю дивувала навіть найбільш древніх. Стала безстрашним воїном, «диким мисливцем», як її називали чужі... Сонячним воїном, як називали свої...
То був час страшних людських пожарищ, облог, що виснажували, і тривалої кривавої війни зі «слугами Бога». І Есклармонд завзято боролася за свою Окситанію. Відчайдушно, всіма силами, будь-якою зброєю, що була їй доступна. Граф Міропуа, який дуже її любив і щиро боявся за свою невгамовну родичку, намагався заспокоїти войовничу Есклармонд. Але, чуючи його слова, Есклармонд тільки сильнішала і ще лютіше боролася за своїх катарів... Боролася магією і простою зброєю. Чудово володіючи мечем (чим завдячувала дядькові, Графу Міропуа), ночами вела за собою воїнів, кожен з яких ладен був віддати за неї життя. Досить добре знала свої любі гори, тому влаштовувала нічні набіги, різко зменшуючи кількість церковної армії, що оточувала Монтсегур. Удень, знаючи місця їх стоянок, Есклармонд магією обрушувала на них скелі, запалювала намети, лякала коней. Вона воювала... А за нею тривало полювання... Хрестоносці боялися її, цієї чудової світловолосої й блакитноокої Відьми, що без страху нападала на них із найнеймовірніших і несподіваних сторін, винищуючи їх, як зграю воронів, що налетіли й безправно ласували її Окситанією... Есклармонд боролася.
Однак вона була майже сама... Усі захисники Монтсегура перебували всередині оточеного замку. Та Есклармонд туди не пускали. Дядько, що був главою захисників облоги, наказував їй боротися зовні – мабуть, прагнув захистити дівчину від їх спільної гірко-трагічної долі. 
Досконалий, як і його войовнича племінниця, Граф Міропуа добре знав різні науки, алхімію, ну і, звісно, розповіді слов’яно-аріїв про військове мистецтво. І перш ніж починати бій, розмальовував обличчя своїх воїнів захисними знаками воїнів-аріїв, які наводили жах на хрестоносців, що нічого не розуміли. Коли хрестоносці бачили розмальованих дивними знаками лицарів на стінах Монтсегура і прикрашене такими самими знаками прекрасне обличчя довговолосої жінки, що нападала з тилу, в них починалася паніка. Як відомо, хрестоносці вважали себе безстрашними воїнами, що не боялися «ні бога ні диявола». Але щойно з'являлося щось містичне і незрозуміле, їх бравада кудись раптом безслідно зникала... І вони ставали нормальними наляканими людьми, які по змозі уникали незрозумілого [7 Про «розмальованих» давніми символами лицарів-воїнів досконалого катара, Графа Міропуа, можна прочитати в офіційних записах Каркасонської інквізиції.].
Есклармонд не тільки здійснювала бойові набіги, а й приносила ночами в Монтсегур їжу. А це було ще небезпечніше, ніж битва. Арсіс, сенешаль Каркасона, наказував своїм воїнам, під страхом смерті, стежити за кожною стежиною, кожною щілиною, яка могла б слугувати проходом у замок. Есклармонд знала таємницю підземних тунелів і проходила ними відразу у «внутрішню» (як її звали) підземну кімнату замку. Звісно, її дуже чекали! Ці приходи допомагали зголоднілим, вимученим тривалою облогою людям повернути хоч трохи сил... щоб вистояти. А вона раділа, коли бачила прояснені обличчя. Не думала про себе, не згадувала про страх. Юна Есклармонд була істинно старою Досконалою, однією з тих, хто ще боровся... 
Бажаючи якось захистити свою любу, але зовсім неслухняну племінницю, дядько вирішив вдатися до серйозних заходів — знайшов чудового чоловіка, за якого невдовзі видали Есклармонд заміж. Звали його Бернард де Уссон, йому тоді минав тридцять восьмий рік, він був старшим за Есклармонд аж на двадцять років. Попри таку різницю у віці, Есклармонд щиро полюбила свого чоловіка, який був вірним і добрим катаром, що всіляко допомагав своїм братам у Вірі пережити страшні дні.
Тоді йшов 1243 рік. Монтсегур — сонячна святиня Катарів — наразі тримався. Але Есклармонд знала — це не триватиме довго. Вона знала – через рік Монтсегур впаде.
Есклармонд та її чоловік посилено укріплювали замок, готуючись приймати біженців із Монтсегура, якщо комусь удасться вціліти. Бернар, чоловік Есклармонд, уклав договір з іспанськими найманцями Карбаріо і перевів у їхню скарбницю 150 мелгорських ліврів, досить значну суму на той час. Ці гроші заплатили найманцям за допомогу у звільненні Монтсегура, яка, на жаль, ніколи в Монтсегур не прийшла.
Розчаровані зрадою іспанців, панове де Уссон все ж не зневірилися. Усвідомлюючи небезпеку, що загрожувала Монтсегуру, запропонували допомогу Світлозарові й Есклармонд, щоб зберегти немовля, нащадка Радомира і Магдалини, що от-от мав прийти в цей небезпечний білий Світ. Замок Уссон, найбільш захищений з тих, що збереглися, і розміщений найближче до Монтсегура, був найзручнішим притулком для вимучених голодом і постійним безсонням утікачів. Допомогу вдячно прийняли.
Вони зустрічалися біля гори Бідорти, звідки Світлозар мав дати знак своїй Есклармонд, що в них усе добре, що її син живий...
Ніч була сльотавою і туманною. Великі краплі висіли в повітрі, мокро прилипаючи до одягу... Задубілі втікачі тремтіли від пронизливого холоду, але не зупинялися, бажаючи піти якнайдалі. Маленький Відомир мирно сопів на руках незнайомої тітки, навіть не підозрюючи, що його рідна мати дуже скоро піде на смерть... Ну а Есклармонд, уперше притиснувши до грудей новонароджене дитя, щохвилини дедалі більше вростала серцем у його маленький світ, знаючи, що нізащо не зможе з ним розлучитися... Хоча б на якийсь час... Доки не виросте з нього хлопець Відомир... 
Вона ще не знала тоді, наскільки міцно і надовго пов'яже їхні життя примхлива Доля...




Продовження буде…

www.levashov.org
www.levashov.info
www.levashov.name