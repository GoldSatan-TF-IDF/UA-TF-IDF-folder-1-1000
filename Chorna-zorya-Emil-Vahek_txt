
— Власне, все почалося з отруєння нашого песика, — мовила економка папі Трекова.
— Ми його звали Чадуник.

Детектив Кост знуджено занотував у своєму записникові: «Отруєно собаку» —  і без
особливої цікавості слухав далі.

— Але зважте, пане, його,  власне, звали  не Чадуник, це ми  тільки так  кликали
песика  по-домашньому.  Справжнє його ім'я за родоводом — Сір оф  Рівер,  а його
батьків звали Дракон та Бетті.

— Облиште про це!

— А його прапредка, дворазового чемпіона Голландії, звали Мідуел Маккей.

— Маккей?

— Ви його знали?

Кост похитав  головою. Так звали одного німецького письменника, що жив у Англії.
Ало  той був  Джон, а не Мідуел.  Кост  не  вельми  цікавився літературою, проте
колись,  давненько, йому  доручили справу  банди  злочинців,  що  називали  себе
анархістами. Тоді Кост сумлінно перечитав усе,  що було видано чеською мовою про
анархістів, і натрапив на книжку отого Джона Маккея «Анархісти».

— Цей ваш Чадуник був бульдог?

— Де там бульдог — шотландський тер'єр. У народі  їх  ще звуть швабрами, та  ви,
певне,  це  знаєте.  Такий  собі гарнюсінький,  милий  песик, —  майже  закохано
упевнила  детектива  бездітна,  велично огрядна  пані  Трекова. — Скільки  живу,
поряднішого песеняти не бачила, його любили всі.

Кост теж любив  собак, але було вже по дев'ятій, а він мав ще оббігти  мешканців
аж трьох  квартир.  Сумно дивився, як на покинутому шезлонгу малесенький павучок
фанатично снував своє мереживо, дарма що був уже кінець вересня,

— Отже, вашого собаку отруєно? Маєте на когось підозру?

Трекова багатозначно помовчала, а тоді проказала:

— Його, власне, не отруєно на смерть. Тепер він, бідолашний, лежить у лікарні. І
я сподіваюся, що очуняє, хоч має заслабке серце,

— Я також сподіваюся, — сухо мовив Кост. — Ви вже повідомили кого слід?

Трекова похитала головою:

— Боронь боже, пані  не дозволила! Вона  не  любить, коли до нас ходять офіційні
особи. Та й, мовляв,  яка з того нам користь. Сердешному Чадуникові однаково від
того не  полегшає… А втім, — дещо драматично  додала пані Трекова, — якщо хочете
знати мою думку, то справжня причина, мабуть, в консервах, — Коли ж Кост, нічого
не розуміючи, вирячив на неї очі, докинула: — Щиро кажучи, я не думаю, щоб хтось
намагався  отруїти  песеня, бо це вчинила сама мадам. —  Зупинивши  помахом руки
детектива, Трекова вела далі: —  Звісно, вона  отруїла його несвідомо, просто їй
шкода було консервів з яловичини, що  лежали в нас іще з тридцять восьмого року.
Коли я знайшла в коморі  бляшанку й  сказала, що її треба  викинути, у мадам, на
жаль, саме був черговий напад скупощів, і вона заперечила: ні,  мовляв, консерви
ще цілком добрі, приготуйте з них Чадуникові обід. Я послухалась, а за годину по
тому Чадуник почав скавучати. Аби ви тільки чули, як цей бідолаха вміє скиглити!

— Але ж якщо ваше песеня отруїлося консервованим м'ясом, — сердито мовив Кост, —
то це не має нічого спільного з грабунком. І взагалі найкраще, певне, буде, якщо
ви познайомите мене з пані Салачовою.

— На  жаль,  цього я не можу зробити. У мадам репетиція нової вистави,  і вона в
театрі.

— Але  ж, людоньки, що ви собі думаєте! До вашого помешкання вдерлися злодії, як
ви самі свідчите,  десь між першою і другою годиною ночі. А  нас ви кличете аж о
дев'ятій. Та ще й тоді, коли головного свідка немає вдома. То принаймні покажіть
мені кімнату, де це сталося.

— Це також неможливо, — відповіла Трекова. — Пані той покій замкнула.

Кост вибухнув:

— Знаєте, що я  вам  повім:  розслідуйте  усе  самі,  А  як  схопите грабіжника,
зателефонуйте нам. Це ж просто злочин  — морочити  людей,  які  й без  вас мають
клопоту по  саму зав'язку. Ваша пані викликає мене, а сама замикає кімнату і йде
собі на репетицію. Може, вона боїться, що я її пограбую? Отже, перекажіть їй усе
й бувайте здорові.

— Я б вам не радила кокошитися від  самого ранку. По-перше, мадам вас взагалі не
викликала,  а  зробила це я. По-друге,  коли я сказала, що так цього не полишу й
зателефоную до КНБ, вона одразу кудись повіялась. А як вона вмовляла мене, щоб я
вам не дзвонила! — Я нічого не розумію.

— Тоді я розкажу вам усе докладно. Спершу  трапилася  ота притичина з бідолашним
Чадуником,   мадам  це  дуже  вразило.  Тільки-но  почула  песикове  скавучання,
схопилася за голову й почала репетувати, ніби хтось отруїв собаку навмисне,  аби
вдертися до нашого помешкання. Я почала втішати мадам,  дала їй  понюхати рештки
консервів. Після цього  вона переконалася, що Чадуника отруїла  сама, і  послала
мене з песиком до санаторію «Полегкість», яким керує її добрий приятель професор
Соумар. Той  мене  запевнив, що  врятує Чадуника.  Відтак  мадам заспокоїлась  і
поїхала  до  театру. Згодом  повернулася,  подзьобала  па  кухні з  пателень  та
каструль, пішла нагору й добрі дві години крутила платівки з  Бетховеном. Бачте,
він  її заспокоює. Потім  подзвонила, щоб  я приготувала їй  чаю,  але тільки-но
нагрілася вода, мадам  передумала. То я лягла собі спати. Не встигла задрімати —
знову дзвонить.  Мовляв, золотко, не гнівайтесь,  але чаю я все-таки  випила  б.
Коли я  принесла  їй нагору  чаю,  то почула,  що  вона  з  кимось розмовляє  по
телефону. Ага, думаю, нині матимемо нічну зміну! Себто вона, як не може заснути,
телефонує знайомим і теревенить з ними.

— Це  справи  не  стосується! —  сердито  перебив Кост. — Пані  Трекова,  чи  не
здається вам бодай іноді, що ви не сама на світі? Їй-право, у мене для вас немає
стільки часу. Отже, ви спинилися на тому, що ваша господиня з кимось розмовляла.

— Оскільки  мадам говорила значно  приязніше,  ніж  завжди,  я вирішила, що вона
розмовляє з композитором Гейтманеком, — відказала економка трохи дратівливо.

— Звідки ви знаєте, що це був саме він? — спитав Кост неприязно.

— З голосу. Якби пан прослужив п'ятнадцять років  у актриси, то  не дивувався б.
Мадам має зо  сто інтонацій, п'ятсот різних усмішок і, вважайте, кілька десятків
поглядів. Для кожного — інше. Словом, то був Гейтманек, але не в тім річ.

— А в чому ж? — гримнув Кост, насилу стримуючи злість.

— А в тому, що десь  о пів на дванадцяту телефон іще працював. — Кост запитально
дивився на Трекову, і вона вела далі: — Я  поставила  їй чашку з чаєм  на нічний
столик і можу забожитися,  що на ньому  не лежало  ніяких ножичків. — Кост ледве
стримував лють. —  Не  лежало  там  нічогісінько,  опріч  книжки  Шоу  «Путівник
інтелігентної жінки по соціалізму  і капіталізму», що її  мадам придбала за моєю
порадою. Знаєте, я  завше їй дорікаю,  що вона читає багато белетристики і  геть
занедбала  поважну літературу… —  За хвилину Трекова добулася до своєї  спальні,
яку  змалювала  детективові  з  бальзаківською  докладністю.  Потому  задоволено
мовила: — А десь так за півгодини почався отой рейвах.

— Нарешті! — з полегкістю зітхнув Кост. Трекова нищівно зиркнула па нього:

— Сплю, коли це нараз  чую удари гонга, як грім! — Обличчя її набрало трагічного
виразу. —  Мушу сказати, що  прокидаюсь  я поволі, якщо засну  міцно.  Тож  пані
довелося калатати довгенько. Поки я намацала вимикач, поки накинула халат…

— Змилуйтеся, — простогнав Кост, —  чи не краще вам почати з того, як ви прийшли
до господині?

— Але  я  в неї не була! —  заперечила  Трекова. — Лишень стояла під її дверима.
Мадам на ніч замикається.

— Але кінець кінцем вона вам усе-таки відчинила? — Кост ледве володів собою.

— Саме  так,  як ви  сказали,  кінець кінцем.  Стукаю в  двері, а вона верещить:
«Трекова, тут хтось був!»  — «То відчиніть», —  кажу.  А  вона  знов: «Тут хтось
був».  З усього видно, очманіла зі страху. Я кричу: «Та відімкніть-бо!»  А вона:
«Трекова, коли ж в  мене ноги тремтять…» Любий пане,  я в мадам  уже п'ятнадцять
років і могла б про неї написати книжку. Знаю, з якого боку до неї підступитися.
Ото  й скакала б я під її дверима півгодини, поки вона відчинила б. Ні, до мадам
треба  з  вихилясом.  Я й кажу  спокійно:  «Гаразд, мадам, я  вибіжу на вулицю й
гукатиму  патруля…» На  моє  вийшло:  тільки  промовила  це, ноги  їй  перестали
тремтіти, ї вона враз відчинила.

— Слава тобі господи! — вдячно мовив Кост.

— Але  такою  я її ще не бачила, навіть коли над Прагою літали бомбардувальники.
Геть перелякалася.

— Чого? Кого?

Трекова тільки стенула плечима й епічно провадила:

— Друге,  що  мені  впало в око, —  був безлад  у кабінеті  біля спальні  мадам.
Довкола письмового столу валялися папери,  шухляди  висунуто,  деякі  лежали  на
підлозі,—  словом, так  наче  там  попорядкувало гестапо.  Дарма  що  душа  мені
сховалася в п'яти, я рушила  до  кабінету, але мадам  заверещала,  аби я туди не
заходила. Я залюбки послухалась і мовила: «Схоже  на те, що ви заскочили його на
гарячому».  Не  встигла я це вимовити, як мадам посиніла ще дужче й  прошепотіла
жалібно, наче в  останньому  акті  «Дами  з  камеліями»: «Золота  пані  Трекова,
дорогенька,  мені  щось недобре…  Будьте такі  ласкаві,  принесіть краплі. Вони,
либонь, у їдальні  за барочними дзиґарями…» І  це була та пастка,  яку вона мені
придумала мимохідь.

— Чому пастка? Яка пастка? — сердито спитав Кост.

— Таж цих крапель у їдальні не було, бо мадам тримає їх у шухлядці свого нічного
столика. А  послала мене по них тому, що там  сто шухлядок, слоїків і склянок. Я
нишпорила хвилин десять, чую — знов калата  в гонг. Біжу до неї,  а  мадам  мені
каже: «Трекова, хай вам усячина, як вам не соромно залишати мене так довго саму!


— Коли  б я тільки знав, навіщо ви мені розповідаєте всі ці дурниці! — застогнав
Кост.

— Ще  я забула  сказати, що на столику біля  неї лежали ножички, — ніби  сама до
себе мовила Трекова.

«Ще п'ять хвилин — і я застрелю її», — подумав Кост.

Не здогадуючись про цей присуд, Трекова провадила.

— «Тих крапель, — кажу їй, — я не  знайшла. Тепер подзвоню до  КНБ». —  «Зробіть
ласку, люба», — мовить мадам і лягає на канапі, мов антилопа, що здихає. Я зняла
трубку, але гудка не почула. Мене це не дуже здивувало: у нас із телефоном щодня
якась історія. Звичайно мадам забуває встромити вилку в розетку.

«Ще три хвилини», — подумки сказав Кост.

— Глянула —  з  вилкою все гаразд. Відтак знову  пробую телефонувати,  але  знов
нічого не виходить. «Не щастить, — каже мадам невинно, мов Джульєтта до того, як
побачила Ромео. —  От негідник, вередує саме тоді,  коли найбільше  потрібен!» —
«То  я до КНБ піду», — пропоную. «Я вам дивуюся, — відказує мадам, — невже у вас
стане совісті  кинути мене тут  напризволяще?»  — «Але, — відповідаю, —  щось же
треба робити; хтось сюди вдирався, а ми спокійнісінько ляжемо спати, ніби нічого
й не сталося?» Отут, пане, й почалось. «Як ви можете так категорично твердити, —
напалася вона  на  мене, — що сюди хтось удирався?»  — «Навіщо  тоді  ви зчинили
такий ґвалт? — заперечила я. — А  рейвах  у вашім  кабінеті?»  — «Який рейвах? —
питає вона медово. — Будьте  такі ласкаві, покажіть мені цей рейвах!» Я, звісно,
метнулася  до кабінету.  Та  ба  — двері  було замкнено,  «Усе,  врятувалася», —
подумав Кост, а вголос мовив:

— Що ви кажете? І замкнула їх ваша господиня?

Трекова кивнула головою.

— Та й не тільки це. Вона все  в кабінеті прибрала, ніде  й сліду паперів. «А де
папери?»  —  вже я  на  неї з мокрим рядном. «Які папери?» —  питає невинно, мов
дитина. Я на це:  «Папери зі  столика,  що валялися на  підлозі, я їх  бачила на
власні очі». — «Господь з вами, коли  ви це  могли бачити!» Мадам раптом забула,
що їй тільки-но було погано і що ноги їй тремтіли,  сковзнула на килим, скорчила
для мене  першокласну  заспокійливу  усмішку  і  сказала:  «Трекова,  той столик
замкнено,  і ключик від  нього лежить в оцьому столику біля моєї  канапи».  Тоді
повела мене до дверей на терасу: «Ці теж замкнено і ключик стирчить у щілині. Чи
не так?» — «Чом же це ви калатали як божевільна в гонг? — напустилась я на неї.—
Може, й цього не було?» Вона похитала головою, всміхнулася, полоскотала мені під
лівою лопаткою і мовила:  «Голубонько,  годувальнице  моя дорогенька,  подаруйте
мені це. Щось мені приверзлося, і я спросоння зачепила гонг. Оце й усе, золотко.
А тепер ідіть спатки й вибачте мені, що потурбувала вас».

— Пані Трекова, — сказав Кост, — ви  пам'ятаєте те  місце в біблії, де Каїн убив
Авеля? Признаюся вам чесно, що коли й далі так піде, то буде з вас Авель. Єдине,
що я  від вас хочу, —  це факти.  Я записав усього-на-всього п'ять рядків, а  ви
забрали в мене ось уже півгодини.

— Пане, — з  гідністю відповіла  Трекова, — я  читала, що  КНБ —  це  не колишні
поліцаї, а друзі  людей, А ви, бач, який — погрожуєте мене вбити.  А за віщо? За
мою зичливість. Я…

— Гаразд… — відказав Кост  зовсім  кволим голосом, — докінчуйте вже як умієте. І
якщо  після всього  я лишуся живий, — викличте таксі, хай одвезе мене  до вашого
Чадуника.

— Але можете собі уявити, — вела далі Трекова, — спати я вже не могла.

— Каїн і Авель, — муркнув Кост.

— Весь час наслухала, чи мадам знов не «зачепить» гонг, а о шостій ранку мені це
набридло.

— …Авель!

— Я одяглася, — сказала Трекова люто, — і пішла до саду, хоч іншим разом…

Кост ніби ненароком стромив руку до кишені, де детективи тримають револьвери.

— Але ж про це я мушу вам розказати, — додала з відчаєм  Трекова, — на цей час я
вже в усьому розібралася. Безладдя в кабінеті я бачила, бачила розкидані папери,
то н зметикувала: мадам послала мене по краплі, щоб устигнути прибрати там.

— Але навіщо це було їй? — спитав Кост і витяг руку з кишені.

— Так,  це питання, як сказав Гамлет, — мовила  Трекова  замислено. — Цього я не
знаю і покликала вас для того, щоб ви це розплутали.

— Розплутати це може  лише той, хто висповідає  пані Салачову.  І  такою людиною
повинні бути ви. А я знаєте що вчиню? Піду собі, бо, власне,  нічого не сталось,
як твердить ваша мадам.

— Коли ви підете, — вигукнула Трекова, — то з вас потім стане Авель. Тут щось є,
і ви мусите допомогти мені це розплутати. Будь ласка, ходіть за мною.

В саду, за кілька кроків од стіни, була альтанка, в ній стояв столик, і на ньому
лежав притиснутий камінцем шматок картону.

— Це я знайшла тут уранці,— проказала Трекова драматичним шепотом.

Кост побачив  звичайний малювальний  картон,  прямокутний  за  формою,  на якому
акварельними фарбами було намальовано пейзаж:  величезна плакуча верба  опустила
свої коси над берегом і гладінню ставка з порожнім човном.

— Що б це могло бути? — спитав Кост,

— Я ходжу сюди вишивати, — мелодраматично провадила Трекова. — Увечері цього тут
ще не  було. Мадам  пішла  до  театру, а  коли  поверталася,  то не  могла цього
покласти, бо я чула, як вона йшла доріжкою просто до вілли.  Певно, це лишив той
чоловік, що вдерся вночі.

— Дивно, — сказав Кост і ще раз оглянув малюнок, але не знайшов на ньому  нічого
підозрілого. Ніякого підпису чи напису, взагалі нічого. — Т-так, мене це починає
цікавити, — промимрив він.

— Оце вже добре, Каїне, — зраділа  Трекова. — Я показала це мадам, а вона: «Ну й
халтура ж».  І хоч  мовила спокійно,  зблідла як смерть. А я їй на те завважила,
що, мабуть, це зв'язано з нічною пригодою.

— А вона що? — спитав Кост.

— Враз  оговталася,  бо  відповіла  зовсім  спокійно:  «Не було ніякої  пригоди,
золотко, викиньте це з голови». Я  ж сказала, що не можу так цього полишити, бо,
зрештою, йдеться і про мою безпеку, і я все-таки повідомлю КНБ. «Я забороняю вам
це робити, — крикнула мадам, — не  дратуйте мене зранку». Але  коли я наполягала
на своєму, вона  стенула плечима і знов  кудись повіялась.  Якби йшлося  не  про
велику  артистку, я сказала б, що вона зникла, наче сморід. Я хвилю повагалась і
все-таки вирішила піти до КНБ, хоча б заради телефону.

— А що з ним, до речі, було? — спитав Кост.

— Таке, пане, що й до смерті не вгадали б, — скорботно мовила Трекова. —  Мадам,
коли я  плигала  під дверима, перерізала  ножичками дріт. Тож, звісно,  я  могла
набирати номер до самого ранку. Що ви на це скажете?

— Що  це погано тхне, — відповів  Кост, кидаючи сигарету. — Але все це  обходить
вас, а не нас, якщо ваша  господиня хоче, аби про  те  ніхто не  знав. Я доповім
кому треба і скажу, щоб сюди час від часу навідувались.

І пішов.




2


За  півгодини  Кост  розповідав  уже про  пригоду  своєму  начальникові  Зденеку
Трампусові. На це в нього пішло не більше п'яти хвилин,

— Мабуть,  це був  напад, —  сказав  Трампус  замислено. —  Але,  певне,  нічого
страшного не сталося.  А  в  пані  Салачової, здається, є  причина, щоб цього не
розголошувати. А що в нас теж так заведено: де нема позивальника, нема й судді…—
Він  знизав  плечима.  Глянув на  акварель,  знайдену  в альтанці.  Ця  мазанина
видалася йому звідкись знайома; без сумніву, це була копія одного  з «шедеврів»,
що продають у крамницях як художні листівки. Махнув рукою:

— Пані Салачову щось непокоїть, але воно не варте уваги, інакше б вона покликала
нас на допомогу. Ми повинні шанувати її волю.

Це було приблизно о  десятій годині, і невдовзі Трампус  забув про цю розмову. І
лише  по обіді… Сидячи в їдальні, він  наминав омлет і рагу та  слухав новини по
радіо. Раптом  диктор повідомив: «Оголошена на сьогодні в  Національному  театрі
вистава  «Мариша»  братів  Мрштіків  переноситься  через  раптову  хворобу  пані
Салачової. Замість  «Мариші» ввечері  ставитимуть  комедію Шекспіра  «Дванадцята
ніч, або Як вам подобається»,

«Чого це сьогодні тільки й  розмов, що про ту Салачову? —  подумав Трампус, люто
жуючи  шмат пригорілого  пудингу. — Певна  річ,  її  хвороба пов'язана з подіями
минулої ночі. Та коли  актриса не хоче, щоб у її справи пхали носа…» — І Трампус
знову швидко забув про неї, але десь близько п'ятої вдруге прийшов Кост.

— Знаєте останню пригоду з Салачовою? — спитав Трампуса.

—Іще одна пригода?

Кост  розповів,   що  перед   четвертою   біля   Тішнова   зазнав  аварії  літак
Чехословацької аеролінії, в якому була також Салачова.

— Дивіться, —  вів  Кост  далі, —  о  першій  годині  ночі  Салачова  до  смерті
перелякалася,  бо  до  неї  хтось  удерся  в  помешкання.  Але  намагається  все
приховати: перерізала  телефонний шнур,  щоб економка  не могла  нас  покликати.
Ранком,  коли в альтанці з'являється  цей  малюнок, тікає,  щоб ми  не могли  її
допитати. Замикає свою кімнату, відмовляється од  вистави через  хворобу, а сама
летить. Схоже на те, що вона від когось утікала.

— Можливо. Та навряд щоб  від того нападника. Бо тоді вона поводилася б  інакше.
Одне лиш  ясно  — Салачова  не  хоче, щоб ми втручалися в цю історію. —  Трампус
хвилю подумав: — То хай буде по її.




3


Хай буде по її! Легко сказати, але що, як цей випадок засів Трампусові в голові,
наче цвях?  Так само й детективові з  чудним іменем Кост, — він знову подався до
вілли  на Ганспаулці:  може,  пощастить щось  іще виловити  в  бурхливому потоці
красномовності  пані Трекової. Він і  на мить не припускав, що «нападу не було»;
навпаки, йому здавалося, що він таки загледів  проблиск у  цій таємниці. А надто
запало  йому  в  пам'ять,  що  актриса  перед  сном  розмовляла  з  композитором
Гейтманеком,  тож  він і подумав: а  чи не причетний  до цього Гейтманек. Однак,
допитуючи пані Трекову, Кост дійшов прикрого висновку, що його підозра марна.

Трекова охарактеризувала  Гейтманека як одного  з «найневинніших» друзів, котрий
відвідує мадам раз на  місяць у неділю після  обіду; принесе  букет («віник», як
казала  Трекова), вип'є  п'ять  чашок  чаю,  з'їсть  десяток  пиріжків  —  кожен
завбільшки з ніготь, —  заграє на фортепіано  щось  із Сука або своє  та  й піде
собі.  Щомісяця  Гейтманек ставав худіший  та  галантніший.  Тепер він,  мовляв,
худий, як неапольські спагетті.

— То між ними нічого не було? — розчаровано спитав Кост.

Трекова співчутливо всміхнулась і пояснила дещо із системи своєї мадам. Оскільки
той  дженджик  дуже послужливий, вона використовує його, як багатьох інших своїх
друзів, щоб залагоджував за  неї різні неприємні справи: оббивав пороги установ,
бігав по  квитки  —  словом,  робив  саме  те,  що  роблять  для спритних  жінок
послужливі чоловіки. І мав за це  раз на місяць теплу дружбу, десяток пиріжків і
п'ять  чашок чаю. Кепського чаю,  як запевняла Трекова;  мадам, на жаль,  частує
найгіршим чаєм  у всенькій Центральній Європі,  бо  завжди  переплутує  чайник і
кавник.  Тож чай раз  відгонить кавою, раз снотворним  зіллям, а  коли  й какао.
Потім Кост з'ясував, що її інших приятелів актриси підозрювати не можна.

— Де там, — сказала Трекова з  притиском, — вона занадто розумна та, власне, вже
її  трохи  лінькувата,  щоб  кохатися  з  кимось. Ні, вона добирає  собі  друзів
доцільно: лікарів, художників,  журналістів, письменників, торговців, які їздять
за кордон,  і  завжди  їх  довкола  неї цілий  рій.  От  і  мусять  один  одного
пантрувати.  Так,  дорогий  мій,  вона  вміє  шануватися,  цього в  неї  могли б
повчитися навіть короновані особи.

— То хто ж це, хай йому дідько, може бути? — безпорадно спитав Кост сам себе.

— Це, мабуть, мені треба у вас питати, — відказала Трекова зловтішно. — Я лишень
населення, а влада — ви.

В цей  самий  час  Трампус теж  дійшов висновку, що  вдирався хтось  із близьких
знайомих Салачової, але не уявляв, хто б це міг бути. Найперше він зателефонував
до  професора Соумара, бо подейкували,  ніби той  —  один  з  найближчих  друзів
актриси. Спочатку Соумар одмагався, що  йому ніколи, що надворі його чекає авто,
що йому  треба їхати до хворого десь  до чорта на болото, але зрештою  повідомив
про  таке,  що Трампус  одразу  ж  вирішив узяти за  основу  у розв'язанні  цієї
історії. Салачова була…  розлучена. Про це мало  хто знав, бо чоловік,  чиє ім'я
вона носила, жив у селі Арноштові під Звічиною. Але Соумарові було відомо (хоч і
не цілком  точно), що колишній чоловік актриси час від часу завдає їй прикрощів.
Днів зо два, зо три після цього вона  буває  дуже збуджена, хоче кудись виїхати,
але  потім  заспокоюється.  Соумар гадає, що й цього разу  нічого серйозного  не
сталося.

— Може, ви знаєте  випадком, — спитав Трампус, —  чи не захоплюється цей чоловік
малюванням? Лише так, для розваги.

— Наскільки мені відомо, — відказав Соумар, — він думає тільки про своє нещастя.

— А з чого живе? Має якусь пенсійну і  збирає  на Козаковій горі камінці, за які
вторговує дещицю. Та ловить у гірських потоках форель.

— Цілком можливо, що Ліда платить йому, так би мовити, аліменти. Може, чвари між
ними й виникають через те, що, на його думку, вона дає йому замало грошей.

Чоловік  він ні молодий,  ні старий, либонь, іде  йому  п'ятий десяток. Останнім
часом  якісь стосунки між  ними  відновилися, але вельми коректні.  Соумар  знав
тільки те,  що вони вкупі  одсвяткували тройцю в Жегушицях, де  пан Салач служив
колись  управителем.  Ліда  запевняла  Соумара,  що  поїхала  туди  заради  того
славетного парку, на який фундатор пожертвував сімнадцять  селянських садиб. Але
професор гадає, що Салач хотів закріпити примирення. Коли це так, то Салачеві не
пощастило…

Трампус подякував йому  досить неуважливо. Жегушицький парк! Про нього  він дещо
знав: був  там десь дванадцять років тому у відпустці. Замок  і  славетний парк,
під  який  пожертвувано  сімнадцять  селянських садиб, після  земельної  реформи
перетворено  на  пансіонат.  Зденек прожив  там три тижні  з дружиною. В пам'яті
сплив чарівний куточок на зарослому ставку, напівструхлявілий човен, прив'язаний
до берега заржавілим  ланцюгом  під  тонкими  вітами  старезної плакучої  верби.
Трампус  вийняв зі столу  corpus delicti,[Речовий доказ (лат.).] що приніс Кост,
добре оглянув і здивувався: як цей пейзаж схожий на краєвиди Жегушицького парку!
Може,  наквацяв його  на цьому  картоні Салач, колишній  управитель Жегушицького
парку? Відтак Трампус подумав,  що варто було  б з'їздити  до Арноштова. Але для
цього потрібен дозвіл його шефа — Клубічка.

Хоч Клубічкопі от-от мало  стукнути п'ятдесят, а він був такий же бадьорий, як і
п'ятнадцять років тому, коли Трампус познайомився  з ним, розслідуючи підробки у
Канновій галереї. Клубічко  не схожий на детектива;  це артист свого діла,  а не
урядовець, що обіймає  посаду шефа  відділу  безпеки, —  він став шефом невдовзі
після того, як  викрив  студента Максанта  у  вбивстві  дівчини Анежки. Кирпи не
гнув,  з  усіма  був приязний,  а  для Трампуса,  котрого  умовив колись  кинути
студіювати хімію й присвятити себе службі в КНБ, став другим батьком.

Коли Трампус прийшов до шефа, той стояв біля плитки й варив чорну каву. Клубічко
звів очі на Трампуса і приклав пальця до вуст:

— Тихо, Зденеку, скуштуємо нового сорту кави. Знаєш, я тремчу, як артистка перед
першим виступом.

Артистка!  Здогадується, що Трампус прийшов  через  актрису? Адже це  не  вперше
Клубічко читає його думки.

— Довго  вас не затримаю, — сказав Трампус, — хочу,  власне, тільки запитати, чи
знаєте, що нині сталося з Салачовою?

Шеф запитливо глянув на нього. Трампус розповів, що знав, і нарешті мовив:

— А що, якби я поїхав до Арноштова?

Клубічко махнув рукою:

— Не  варт. Це  таке собі задрипане село. Крім того, ти  до нитки промокнеш: дощ
періщить там майже весь час, а сьогодні з самого ранку.

Трампус вирячив очі:

— Звідки ви знаєте?

— Ну, — відказав Клубічко невинно, — я розмовляв після другої години з тамтешнім
відділенням КНБ.

— Про погоду?

Клубічко засміявся:

— Не  тільки про  погоду. Питав у хлопців, що та як, а вони мені:  «Нема  в  нас
жодного  «що» та «як», лише зранку ляпотить». А Салач, котрий тебе так цікавить,
був  приблизно  о  тій  порі  в Козаковім у якогось  учителя Мюллера,  запеклого
колекціонера мінералів.

— Це означає,— сердито мовив Трампус, — що ви зацікавилися цією пригодою?

— Бавлюся від рання. Як тільки прочитав рапорт, що подав Кост. Адже Салачова моя
добра приятелька. Ця жінка  належить до небагатьох артистів,  які  вміють  грати
краще, ніж ми.

Однак здавалося, Клубічка більше цікавить те, що діється в  мідному кавнику. Він
зняв з вогню каву, що закипіла, налив у чашку і з насолодою понюхав.

— Але з вами їй, звісно, не зрівнятися, — зауважив Трампус ущипливо.

— Що ти, любий: куди мені до неї! Вона грає краще, ніж уся криміналка. А як вона
декламує вірші! — І майже фальцетом продекламував:


_Красне_сонце_заходить_—_уранці_яскравіше_зійде,_


_а_от_нам_як_погасне_блякле_світло_життя_—_


_вічна_ніч_сном_огорне…_

Тепер уяви собі, що це було написано десь п'ятдесят років до народження Христа і
що Катулл умер, коли йому було всього-на-всього тридцять три роки…

— Клубічку, — вигукнув ображено  Трампус, — не робіть з мене дурня і скажіть, що
ви уже все знаєте!

— Хвилиночку, — мовив Клубічко й одпив кави. — Як я і сподівався, кава  казкова.
Після Салачової моя друга любов  — Гватемала. Вона мені нагадує найкраще червоне
бургундське,  принаймні на  мій  смак, —  марка  Cote de  Beaune,  запаси  якого
мерзотники нацисти випили до останньої краплі, тож мине якийсь час, перш ніж ми…

— Коли ви отак тягнете, — вигукнув Трампус, — то, певно, маєте уже все в кишені,
і Салачова…

— Зламала двоє ребер. Але це ти вже теж достеменно знаєш.

Трампус змучено мовчав.

— Чи ти цим  не  цікавився?  Не  кажи,  що  цікавився  виключно  нападом і забув
спитати, що там із сердешною Салачовою, нашою найліпшою актрисою. Треба сказати,
відбулася  вона  досить  щасливо.  Під час  цього  вимушеного  приземлення  троє
пасажирів зазнали травм, проте вона постраждала найменше. Боги, як  казав Махар,
тягнуть  руку за нею.  Якби в  тому літаку  сидів я, то,  мабуть,  розбився б на
друзки. Але, звісно, їй було нелегко — кожне ребро обійшлося у п'ять тисяч.

— Що? Які п'ять тисяч? — здивовано спитав Трампус.

— А, —  мовив Клубічко лукаво, —  либонь,  тобі нічого  не  відомо про цей  жарт
авіаторів? Ні? Тоді слухай.  Після полудня  «Дакота», що летіла в Брно,  змушена
була  сісти  на полі  біля  Тішнова.  Двоє пасажирів  було поранено тяжко,  наша
Салачова легше. Але як вона опинилася в літаку? Зателефонувавши, вона дізналася,
що всі  місця до  єдиного  на літак до Брно  продано. Тоді вона вирішила найняти
спеціальний літак.  Їй відповіли, що в них таке не заведено.  Тоді вона мчить до
Рузина і там умовляє одного пасажира відпродати їй свого квитка, заплативши йому
за  це десять тисяч крон.  Ну й полетіла, а  тепер ось лежить у лікарні  з двома
зламаними ребрами. — Клубічко помовчав і додав: — Принаймні я думаю, що вона там
лежить.

Трампус, що напружено слухав, спитав:

— Ви гадаєте, її там може й не бути?

— Я  хочу сказати, що  її там взагалі не  було.  Ти  коли-небудь ламав ребра?  Я
ламав. То скажу тобі, я ще тиждень гуляв із ними, аж тоді заболіло так, що мусив
лягти. Тож я не думаю, щоб  вона стрімголов гнала до Брно, аби  через якісь двоє
нікчемних ребер лягати в лікарню.

— Ви ж можете легко з'ясувати, чи лежить вона там.

— Та я й з'ясовую. Але нещасна «Дакота» порвала під час аварії телеграфні дроти,
отож доводиться питати про  це стороною. Найімовірніше, Салачова поїхала до Брно
машиною.

— Я теж поїду в Брно, — сказав Трампус.

— Ну й непосидючий, — засміявся Клубічко, — ти ж щойно хотів їхати до Арноштова.

Засунувши руки в кишені, Трампус замислено пройшовся по кімнаті. Відтак спинився
перед Клубічком і сказав:

— Ми не повинні залишати це поза своєю увагою, така моя думка.

— Моя,  власне, теж  така, —  потвердив  Клубічко. —  Але артистка стільки разів
давала  зрозуміти,  щоб ми не совали туди свого носа! Що ж  нам робити? Я тільки
припускаю, що вона мусила терміново владнати щось  у  Брно. Але хіба  це причина
для того, щоб ми обидва теж туди тарабанилися? По-моєму, треба трохи почекати.




4


Коли Трампус пішов,  Клубічко знов поринув у свої думки. Ця  історія  дуже  його
непокоїла.  Він  належав до тих кількох  людей,  котрі з  Салачовою зустрічалися
щонеділі.  Для  Салачової  (найближчі  друзі  звали  актрису   Лідою)  після  її
особистого лікаря  й «духівника» професора Соумара Клубічко був  другий близький
приятель.  Він довго вважав, що Ліда —  жінка бездоганно гармонійна, аж недавно…
Почалося  це  приблизно  тоді, як  її  колишній чоловік  знову  спробував  з нею
помиритися.  Чому вона не відхилила його  домагань? Навіть більше того, час  від
часу  зустрічалася із  ним. 1 раптом оце! Все схоже  на паніку. Ліда від  когось
утекла  і  не хотіла,  щоб знали про це власті. Навіть зважилася летіти. Це було
неймовірно, бо од війни страшенно боялася літаків  і  запевняла, що жива в літак
не сяде. За хвилю застукотів телетайп. Брненська криміналка сповіщала, що згідно
з повідомленням із Тішнова Ліда не схотіла сісти  до санітарної машини, замовила
собі авто і відразу ж  поїхала  до  Брно. Але  там  не  знають, де  вона  зараз.
Клубічко перелякався, попросив,  аби  вжили  необхідних заходів, і повідомив, що
негайно їде до Брно.  Ту  ж  мить задзвонив  телефон. Турновське відділення  КНБ
сповіщало: Салача у вчителя  Мюллера нема, але й до Арноштова він не повернувся.
Клубічко схопив  портфеля  й  почав укладати  потрібні  папери. Потому подзвонив
Трампусові,  що  за  п'ять  хвилин від'їздить  до  Брно.  Відтак  іще  подзвонив
детективу  Косту й звелів  йому  наглядати за  віллою Салачової. Коли  ж  вийшов
надвір, Трампус уже був коло автомобіля. Ця восьмициліндрова машина довезе їх до
Брно за три години. Обличчя Трампусові сяяло — він насилу стримував усмішку.

— Ти мав рацію, — буркнув Клубічко. — По Салачовій і місце прохололо, щезла десь
у Брно.

— Швидкість  сто! —  наказав Трампус  водієві.  В голосі його  бриніла прихована
радість.

Зупинилися  спочатку в  Тішнові.  У відділенні КНБ їм розповіли, як розгорталися
події  після того, коли «Дакота»  заорала  крилом.  Серед загального  переполоху
тільки Салачова зберігала  спокій, хоч було видно,  як їй боляче.  З  літака  її
винесли. Вона не  перечила, коли робили  побіжний лікарський огляд (тоді й  було
встановлено, що в неї зламано двоє ребер), але  категорично відмовилася сісти до
санітарної машини. Заявила, що їй нічого не болить, що то суща дрібниця, — може,
мовляв, і  почекати;  зрештою,  вона скористається медичною  допомогою  в  Брно,
заладнавши  там  свою  нагальну  справу.   Словом,  виявила  стільки  енергії  і
продемонструвала таку силу волі, що перед нею капітулювали.  Навіть виконали  її
волю:  знайшли  таксі й позичили  шоферові  бензину,  бо  в нього було мало. Всі
полегшено зітхнули, коли машина зникла.

— Пікантна, але страшна, — мовив начальник відділення.

Клубічко поцікавився, чи вернувся той водій. Таксист Томаш Цаба все ще перебував
під враженням владної сили тієї жінки.

— Таких,  на щастя,  небагато, —  сказав  він  Клубічкові,— показала  вона  мені
смаленого вовка.

Він аж злякався: жінка, видно, страждала  од болю,  проте  схоже  було,  що вона
зовсім  про нього  не думає. «Папі,— звернувся до неї Цаба, — отак я вас до Брно
не довезу, — ляжте ліпше до санітарної  машини, там вам буде зручніше». Але вона
на це відповіла, що заплатить, скільки він хотітиме, якщо довезе її за півгодини
до Брно. «Хай буде так, — погодився водій і сказав, скільки це буде коштувати за
тарифом. Однак Салачову тариф не цікавив, вона повільно підвелася й сіла в авто.
«Рушили, — провадив Цаба, — і я нагадав, що їхати обережно не  зможу». — «Женіть
як вітер, — гримнула  вона на нього, — навіть швидше». Цаба послухався, але весь
час спостерігав за нею в дзеркальце. Нараз помітив, що пасажирка  знепритомніла.
Він  спинився і  доти  ляскав  її  по  щоках,  поки очуняла. Замість подякувати,
визвірилася,  чого  спинився. Після цього бідолаха мчав направду як вітер, дарма
що шини поганенькі. «Їй, — сказав  він, — тій пані, якось не можна не коритися».
Невдовзі були  в Брно. Спитав, куди тепер. Вона хвилю мовчала, бо знов  їй  було
зле,  та, очумавшись,  звеліла  одвезти  її  на вокзал.  Накульгуючи,  зникла  у
вестибюлі.  Відтак  Цаба  повернувся додому, а як уже  ставив машину до  гаража,
помітив, що на сидінні лежить  дамська шкіряна сумка бежевого кольору. Він одніс
її у відділення КНБ.

— От бачиш, — сказав Клубічко Трампусові,— у вирішальну хвилину сили її все-таки
зрадили. Стало їх лише на те, щоб  дошкандибати до вестибюля, а сумку забула.  А
чого без неї варта нині жінка?

Він звелів  принести  сумку, і Трампус бачив, яка боротьба точилася в  його душі
між обов'язком і повагою до своєї приятельки, перш  ніж зважився відкрити сумку.
Але там лежали  звичайні  жіночі  речі:  пудрениця, губна помада, носовичок, три
маленькі ключики, щось понад дві тисячі крон і кілька аркушів якоїсь ролі.

— Це означає,— мовив Трампус, коли вони знов сідали в машину, — що вона лишилася
без грошей.

— Так, —  ствердив Клубічко, — але вона  їх  добуде. —  А по хвилі: —  Навіть не
знаю, що дав би, аби тільки побалакати з нею.

— Може, вона в лікарні? — зауважив Трампус.

Клубічко посміхнувся:

— Після того, як відмовилася сісти до санітарної машини?

— Однак і їхати поїздом у такому стані, певно, теж не змогла.

— Вона й не поїхала. Це  таки  справді  спритна жінка, тепер я  упевнився.  Чому
сказала зупинитися  перед  вокзалом?  Бо  це  місце,  де сліди губляться,  як на
асфальті?

— Цікаво, від кого ж вона ховала ті сліди?

Це запитання вголос  поставив собі Трампус, але воно хвилювало також його  шефа.
Клубічкове жваве обличчя скреслили зморшки, мозок напружився, проте зосередження
всіх його думок нічого не дало.

— Коли б я це знав, — нарешті  мовив він покірно. — Так, коли б я це знав, то не
сидів  би зараз як на голках. Але, можливо, ми дізнаємося про це в Брно,  адже й
нам інколи щастить.




5


Надзвичайно,  невимовно важко шукати когось у  чвертьмільйонному місті,  важко й
тоді,  коли це відома актриса,  чиє  обличчя бачать  люди на  екрані. Але  майже
неможливо знайти людину, котра уникає зустрічі.

Приїхавши до КНБ, Клубічко і Трампус дізналися, що зрушень нема ніяких. Салачова
ніби  крізь  землю  провалилася.  Есенбаки[Працівники КНБ  —  SNB  (sbor narodni
bezpecnost).] нишпорили в готелях, питалися на вокзалах, а ті, хто знав Салачову
з фільмів, шукали  її  на  вулицях  і  в ресторанах;  розпитували, в лікарнях, —
словом, зроблено  було  все можливе, але  це  нічогісінько не дало. Розшукують і
тепер, та звідусіль надходять невтішні повідомлення.

Розчаровані Клубічко і Трампус вийшли на вулицю.

— Гірше, ніж я собі уявляв, — поскаржився  Клубічко. — Зденеку, мушу визнати, що
вона нас обвела круг пальця.

— Якщо з нею нічого не сталося, — зауважив Трампус.

Клубічко знизав плечима:

— Салачова  не дозволить, аби з нею щось сталося, доки  вона не  владнає справу,
заради якої так поспішала. Втім,  що з  нею могло статися? Якби знепритомніла чи
щось таке — в КНБ про це  вже було б відомо. Її ж бо кожен помітить, як фальшиву
монету. Просто ми запізнилися на кілька годин.

— Мушу сказати, що це, на жаль, сталося з вашої вини, — мовив Трампус нещадно, —
ви надто довго вважали це її приватною справою.

Клубічко хвилю йшов мовчки.

— Юначе, — озвався він  нарешті,— я  давно  вже питаюся в  своєї совісті,  надто
чутливої до всього, і впевнений, що  помилки не припустився.  Ти не маєш  рації,
парубче.  Я  втрутився  до цієї  справи,  щойно  прочитав  рапорт,  але вже було
запізно. Якби  я дізнався  вранці,  що  до  Салачової  хтось хотів удертись,  то
поспішив би до неї  і, скориставшися  правом дружби, допитав її, а так  я зробив
усе, що було в моїх силах.

— Можна поцікавитися, що ви зробили? — спитав Трампус трохи іронічно.

— Звелів оглянути всі поїзди до Брно  і чатувати на всіх шосе  до цього міста. —
Трампус хотів щось сказати, але Клубічко перебив його:  —  І тут, на вокзалі, за
моїм наказом її чекали  ангели-хранителі, на жаль, певно,  доти, поки дізналися,
що  вона полетіла й попала в  аварію. Так,  я припустився тільки однієї помилки:
мені й  на  думку не спало, що вона може  до  Брно  _летіти_.  Я  знав, як  вона
фанатично боїться літаків, і думав, що це виключено. Звісно, — додав він  сумно,
— була то тяжка, непрощенна помилка. Оскільки н повідомленнях з поїздів і  доріг
не було  нічого підозрілого, — провадив він, хвилю помовчавши, — І про підкуп  у
Рузині я довідався теж надто пізно, то гадав, що Салачова десь у Празі. Тоді, як
ти сердився на мене  за  мою бездіяльність, ми шукали її в столиці.  Почувши, що
вона скінчила свою мандрівку в  Тішнові, я утнув таке, що й сам не знаю—добре це
чи погано. Я вирішив, що справді не зашкодить,  коли події ще трохи розвинуться,
аби стало видно, що й до чого. Тому я й  розхвилювався тільки тоді, як дізнався,
що тут, у Брно, вона безслідно зникла.

— У Брно! —  роздратовано перебив  його Трампус— Чому ви з самого початку думали
про Брно?  Чому  не звеліли чатувати також  у  поїздах і  на шосе  до Ліберця  й
Карлових Вар? З усього, що я  від вас почув, випливає тільки  одне: ви знали, що
Салачова  поспішатиме  саме  сюди, в Брно.  Знали і  нічого мені не  сказали. Це
нечесно. Торочили мені про Гватемалу, а головне лишили  собі.  Хотів  би я знати
чому?

Клубічко всміхнувся:

— Ти  вже знаєш,  я спочатку вважав,  що Салачова у  Празі.  А  як довідався про
зникнення її чоловіка, то був майже певен, що він теж виїхав до Праги і десь тут
її шантажує. Я гадав, що це пояснює, навіщо вона добувала гроші.

— Які гроші? — здивувався Трампус. — Я і про це нічого не знаю.

Клубічко вдав, що не почув його запитання, і вів далі;

— До речі,  тому  я й подумав, що це її  особиста  справа. І нам  до неї  нічого
вплутуватись. Я сказав собі: «її чоловік хотів удертися до неї, він поклав їй до
альтанки ту мазанину, і Салачова тепер спробує його якось утихомирити».

— Гм, це й справді могло бути саме так. Але чому ж ви все-таки вибрали Брно?

— Тільки як варіант, парубче. Це було більш чи менш суб'єктивне відчуття.

— Скажіть,  будь  ласка, —  сердито  мовив  Трампус, —  чому  у вас  не  виникло
суб'єктивного відчуття, що вона поїде до Брюсселя, і  чому до ваших суб'єктивних
відчуттів приплелося саме Брно?

— Через капелюх, — невинно відказав Клубічко.

— Та ну! Що ви говорите? Через який капелюх? Через дамський?

— Ні,  йдеться про  чоловічий  капелюх.  Згодом я,  може,  розповім  тобі,  чому
Салачова  насамперед  мусила  поспішати на  побачення з одним чоловіком  сюди, у
Брно. Розповім, коли впевнюся, що маю право розповісти про її особисті справи. Я
звелів  стежити  за його помешканням, а також за всіма місцями, де вони  могли б
зустрітися, в тім числі й на  вокзалі. Але той чоловік, парубче, сплутав усі мої
плани. Не було його ні вдома,  ні на вокзалі — ніде, де б мав бути. Коли я  тобі
скажу, через яку дрібницю пустив  у  хід  державний апарат, ти,  мабуть, порадиш
мені піти на пенсію.

— Що ж не за дрібниця? — невблаганно спитав Трампус—На вас не схоже — зважати па
дрібниці.

— Ну, поки  що  я справді  тобі  цього  не можу  розповісти, —  мовив  за  хвилю
Клубічко. — Це  особиста справа Салачової,  і  я не хочу бути  неделікатним. Але
вернімося до нашої розмови: цей  чоловік, якщо то був він,  чекав на неї не там,
де я сподівався. І ніхто  й не здогадується де. Вони нас перехитрували. І тепер,
очевидячки, справа, принаймні  її найголовніша частина, вже скінчилася.  Ті двоє
зустрілися, без  наших  свідків  порозумілись, і ми не  знаємо, що  до чого.  Ми
спізнилися, Здепеку. Я  певен,  зараз  Салачова повертається  до Праги.  Але  ми
можемо  сподіватися,  що дорогою  їй знову  стане  зле,  вона  спинить  машину й
шукатиме допомоги. Отоді ми про це дізнаємося, бо  всім відділенням уздовж доріг
до Праги  наказано повідомляти нас про  це. Ось приблизно все,  що я  хотів тобі
сказати.

Трампус сердито глянув на нього.

— Бачу,  ви мені  відкрили  лише маленьку частку  того, що вам відомо. Слухайте,
чому ви приховуєте од мене причину її поїздки в Брно?

Клубічко, трохи подумавши, сказав:

— Ні, юначе, поки що з  тебе  досить того,  що ти  знаєш. Решту я  розповім тобі
іншим разом. І  я благаю бога, щоб це сталося десь  так років за десять, якщо я,
звісно, ще житиму. А зараз ходімо повечеряємо, а тоді пошукаємо якогось закладу,
де є бодай п'ятипроцентна чорна кава.

— Клубічку,  знаєте що, —  медовим  голосом  перебив  його  Трампус, —  ви йдіть
вечеряйте, шукайте п'ятипроцентну каву, а я тим часом розшукуватиму Салачову.

— …котра мчить до Праги, хоч і невесело, бо двоє ребер…

— Шкода кожної хвилини, — похмуро перебив його Трампус.

— Шкода вечері, сказав би я,  хоч вона, певно, теж небагато варта, але в кожного
своя справа, як написав Піранделло. Ти, синку, знов  поспішаєш поперед  батька в
пекло. Твоя найстрашніша хвороба зветься гіпертрофія діяльності. Якби ж ти хотів
од неї вилікуватися! Але тоді то вже був би не ти.

— Отже, я можу взятися до цієї справи по-своєму?

Клубічко хвилю поміркував і погодився:

— Гаразд, роби що хочеш. А як скінчиш, знайдеш мене в «Гранд-отелі». Щасти тобі,
синку.




6


Коли  Трампус   повернувся  десь  за  дві  години,  на   обличчі  в  нього  було
розчарування.

— Якщо ми її проґавили, — сказав, — то хоч добре, що вона не злочинниця.

— Що  сталося, юначе? Заспокойся, тебе ще ждуть інші випробування. Салачова щось
устругнула з тобою?

Трампус ствердно кивнув:

— Відколи живу, не зустрічав такої лисиці.

— Авжеж, жінки  такі  —  вони або надто  хитрі, або  надто  прості,  й  досі  не
досліджено, яка порода гірша. Однак, що ти, власне, довідався.

Трампус  вирішив попитати  про  Салачову в таксистів.  Це  була добра  думка, бо
порівняно швидко він узнав  цікаву річ. Артистка мала, певно, при собі ще гроші,
бо коли  знову вишкандибала перед  вокзал, то  найняла таксі. Звісно, почекавши,
поки від'їхав Томаш  Цаба.  Це авто Трампус  знайшов  завдяки тому, що більшість
людей знає артистку в обличчя. Крім того,  на неї звернули увагу, бо  вона  дуже
кульгала. На цьому таксі Салачова доїхала до вілли в Пісарках.

— Ого, — сказав Клубічко, котрий уважно ї  занепокоєно слухав. — Тобі пощастило.
Гадаю, ти вже все знаєш.

— Дещо знаю, —  відказав Трампус, —  але досі не знаю, чого  воно  варте. На тій
віллі ніхто не живе. Її розбомбили, і тепер стоять самі стіни.

— Це прикро.  Але  я тебе добре знаю, ти розпитував сусідів. Подумав, що вона не
хотіла,  аби  таксист  бачив,  до  якої  вілли  їй  треба  насправді, і  що вона
пошкандибала туди, аж коли він поїхав.

Трампус потвердив.

— Тих вілл там хтозна-скільки. Проте мені пощастило. На першій же мені розповіли
все, що мене цікавило. Ця вілла теж розбомблена, але на  першому поверсі вціліло
невелике  помешкання.  Застав  я пожильця, якогось  Тихого,  артиста  тутешнього
театру.

Клубічко насилу стримав подив.

— Артист, кажеш? Прізвище Тихий? І ти з ним балакав?

Трампус кивнув.

— Як ти йому відрекомендувався? Признався, що з празької криміналки?

Трампус похитав головою:

— Вигадав, буцімто з тутешньої філії аеролінії. Сказав, що дістали від Празького
управління прочухана за те,  що відпустили Салачову  без медичної допомоги і  що
нам звеліли її знайти. А оскільки наше бюро недалеко від вокзалу…

— Гадаєш, він повірив твоїй байці?

Трампус знизав плечима:

— Ніби  повірив.  Охоче  розповів,  що  хтось  подзвонив  біля  хвіртки   і  він
здивувався, побачивши Салачову.

— Отже, він з нею знайомий?

— Я  про  це не подумав,  мабуть, знімався  з  нею в  кіно.  Це вельми вродливий
молодик, справжній кіногерой. Сказав, що вона була в такому критичному стані, аж
він злякався. Салачова розповіла, що її спіткало  нещастя. Вона забула  в літаку
сумку з  грішми і  тепер мусить  негайно  повернутися машиною  до Праги.  Слізно
благала найняти їй  таксі й позичити зо дві сотні крон. Усе  це, мовляв, тривало
кілька хвилин.

— Стоп, — перебив його Клубічко, — будь ласка, зверни на  це увагу. Прилетіла  в
Брно  лишень для  того, щоб негайно  повернутися до  Праги,  нічого не зробивши.
Далі: вона не поїхала до керівника місцевого театру, а завернула до папа Тихого,
в мистецьких колах зовсім невідомого. ІЦо було далі?

— Звичайно, я  відразу звернув на  це  увагу,  але подумав  собі:  мабуть, цього
Тихого вона добре знає.

— Можливо. І що ж було потім?

— Тихий зробив, що міг. Змішав їй коктейлю, поклав на конапу, узяв триста крон і
побіг по таксі.

— Бачиш, — кинув Клубічко, —  Салачова обдумала  геть усе,  навіть  не попросила
зачекати перед будинком таксі, яким приїхала. Але розказуй далі.

— Тихий  буцімто  тільки за півгодини знайшов  шофера,  який погодився  їхати до
Праги. Салачовій ніби стало краще, вона подякувала  Тихому,  і той провів її  до
машини. Ну це, власне, й усе. Поїхала десь коло шостої.

Клубічко подивився на Трампуса якось особливо і засміявся:

— Словом, у вересні  артистка втнула  нам першоквітневий  жарт.  Ну  й  жіночка,
Зденеку!  Летить за десять тисяч  до  Брно, дарма  що боїться  літаків дужче ніж
чорта, ламає  двоє  ребер,  не лягає до лікарні,  як то слід було  б чекати,  а,
навпаки, здихавшись Цаби, їде до розбомбленої вілли, і тут їй теж таланить: саме
в сусідстві живе колега, котрий готує  їй коктейль, позичає  гроші, наймає таксі
до Праги. І поки ми тут муляємося, вона знову мчить до  столиці. Непосидюча, еге
ж?

— Гм, — буркнув Трампус,  голодним оком  пробігаючн  меню, — ось тут  пропонують
баранину під майонезом, а я залюбки замовив би собі Тихого. Бо він,  очевидячки,
та людина, задля якої Салачова летіла до Брно. Але навіщо? Хто  цей Тихий? — вів
Трампус далі.

— Хто з тобою розмовляв,  я,  звісно, не знаю, але тут мешкає артист  Тихий. Він
співає в хорі місцевого театру.

Трампус витріщив очі на шефа, який щось креслив на звороті меню.

— Коли  я  заходив  до  Салачової  востаннє,—  це  було  минулої  неділі,—  вона
переказала  мені через Трекову, що  не приймає, бо  в  неї мігрень. Але  Трекова
шепнула, що в мадам  гість, якийсь артист  Тихий  з Брно.  На вішалці  я побачив
капелюх, не стримався й оглянув  його.  На  облямівці всередині  —  назва фірми:
«Ондржей  Юрайда. Брно». Трекова казала, що їй Тихий не подобається. —  Клубічко
перестав креслити  й  відсунув од себе меню. — Я йому  теж  не  симпатизував, бо
сподівався зустрітися з Лідою, а натомість мусив повернутися до празької Сахари.
Бозна-чому  кажуть, що ми  живемо в помірному поясі,  коли  така спекота  і такі
морози! Тоді Ліда вперше повелася зі мною  жорстоко. З помсти я розпитався тут у
криміналці  про цю людину  й  дізнався,  що  це двадцятичотирьохлітній  молодик,
середній на зріст, з  блідим, але вельми вродливим  обличчям, і  що співає він у
хорі опери імені Яначека,  де його  тримають скоріше  заради  його  постави, ніж
заради голосу. Ти не дивуйся, у театрі й не таке буває!

— Дивно, що він уже тоді так зацікавив вас, — зауважив Трампус.

— Чому? — осміхнувся Клубічко. —  Я ж тобі  пояснив. Ти знаєш,  Ліда надзвичайно
мила зі своїми  друзями,  і якщо вона мене  залишила  в таку спекоту за  дверима
свого  гостинного дому, то напевно мала на те вельми поважну причину.  А причина
та  звалася пан  Тихий з Брно. І  коли  потім я дізнався,  що вона подолала свою
непереборну огиду до літаків і подалася до Брно, мені спав на гадку той пан. Цеп
чоловік,  міркував  я  собі,  мусив   її   чимось  приголомшити.  А  втім,  мене
задовольняє, що з нею нічого не сталося. Правда, зламано ребра, але від цього не
вмирають. По-моєму, найважливіше те, що вона повернулася до Праги.

— Якщо це так.

— Думаю, що так.

— Що робитимемо? — спитав Трампус по хвилі.

— Можемо трішки відпочити.

— Відпочити? — обурено вигукнув Трампус— Таж ми ще нічого не зробили.

— Як ти можеш  таке  казати! —  обурився  Клубічко. — Хіба ми  не тряслися три з
половиною години в машині? Хіба ми  не їли бурди  і не пили ще  гіршої  кави? Не
їздили на вокзал, а ти навіть до Пісарок? Чи ти не хочеш поїхати туди ще раз?

— Авжеж! Після того, що я від вас оце дізнався, — неодмінно!

— Любий мій, — зітхнув Клубічко, — що ти збираєшся сказати Тихому  і що, на твою
думку, скаже він тобі? Знай, сьогодні  — і  ще  довго — він  тобі  не розповість
нічого, його вуста замкнулися тієї миті, коли він побачив тебе і зрозумів, що ми
знаємо про його участь у цій грі і про його дві квартири,

— Дві?

— Прописаний він на вулиці  «Біля Прахарні», в будинку номер дванадцять. Ми його
шукали  і  там,  і в  театрі,  і  в кав'ярнях, а він тим  часом  тішився в своїм
нелегальнім помешканні в Пісарках.

— Якщо все це правда, то чому ви гадаєте, що він назвав мені своє справжнє ім'я?

— Бо  подумав,  що  ти  все  одно  дізнаєшся.  Хіба  можна  брехати,  маючи таку
зовнішність?  Хай  би він, приміром, назвався Трулдою, однак  кожен тобі  скаже,
коли ти опишеш його: «Так це ж той красень Тихий».

— Ви так говорите, ніби його знаєте!

— А  чом би й ні,— засміявся  Клубічко. — Признаюся, мене зацікавило: задля кого
Салачова  залишила мене за дверима? Я  почекав на вулиці, поки він  вийшов. Можу
змалювати тобі його  портрет…  Але  тепер  ти до  нього  не підеш. Я припустився
помилки, дозволивши тобі піти по його сліду… Просто не думав, що цей Аполлон має
дві квартири. Я робив усе, аби він не здогадувався, що я ним цікавлюсь. Отже, не
пощастило, одначе я не збираюся ще збільшувати своєї помилки.

Трампус замислився:

— З усього випливає, що це вас дуже турбує.

— Дуже—не дуже, але останнє, що я можу зробити, — це дати йому зрозуміти, що він
надзвичайно мені  потрібний.  Здасться,  він  не підозрює,  то я знаю  про  його
празькі відвідини Салачової. Певно,  гадає,  що про його  квартири  ми дізналися
тільки тепер.

— Гаразд, але, заради бога, бодай натякніть мені: у чому річ?

— Коли б я це знав, — зітхнув Клубічко.

— Найімовірніше, — подумав уголос Трампус, — це її коханець, котрий її шантажує.

— Якби він був її коханець, вона не залишила б його в Брно, а подбала б, щоб він
був  поруч  неї  у Празі.  Чи  не так?  Крім того, він  майже на  двадцять років
молодший за неї.

— Отже, залишається одне пояснення, що в неї нечисте сумління і що Тихий про  це
знає й шантажує її.

— Цілком імовірно, однак вигляд цього молодика свідчить про те, що він може бути
хіба тільки  посередником. Хто головний — ми не знаємо. Але нам відомі  дві його
карти: Салач, — якщо та акварель, яку одержала Ліда, належить йому і пов'язана з
пригодою, — і Тихий.

— Мені це анічогісінько не говорить, — мовив Трампус стомлено.

Проте Клубічко, не слухаючи його, нараз зупинився і сказав:

— Ходімо до мого номера!

Коли вони зайшли до кімнати, Клубічко вів далі:

— Можливо, в усьому має певне значення ця роль.

— Роль?

— Тих кілька аркушів з сумки, що їх  Ліда забула  в таксі.— Клубічко ходив хвилю
туди  й  сюди по  кімнатці,  потім  зупинився  біля  нічного  столика, здивовано
втупився у свій портфель, що лежав на ньому, й  вигукнув:  — Таки це була  роль!
Поглянь-но: поки я  внизу  труївся кавою, хтось  прийшов оглянути  мій портфель.
Бачиш, вирізано замок. Навіщо це злочинцеві? Він гадав, що знайде  у ньому роль.
Тільки, — вигукнув  переможно, —  не  знайшов,  чого  шукав. —  Клубічко  поклав
портфель і витягнув з  нагрудної  кишені  кілька аркушів паперу. — Ось  вона.  Я
навіть не знаю чому, але папірці зацікавили  мене відразу  ж  у Тішнові,  коли я
взяв сумку. Так само  не можу пояснити, чому поклав  їх не до портфеля, а собі в
кишеню. Отже, ця роль — головне.  Хтось удерся до  Салачової сьогодні вночі, щоб
украсти  ці кілька аркушів.  Однак йому не пощастило, бо Ліда тримала їх не там,
де той шукав.  Уранці вона вирішила поїхати з ними  до Брно.  Чому  — цього я не
знаю. Щоб комусь віддати? Чи у когось сховати? Не  знаю. Який зв'язок  між цим і
її відвідинами Тихого? Теж не знаю. Може, хорист — спільник людини, яка вдерлася
до Салачової, аби  викрасти ці  папірці,  а  Ліда не  підозрює про справжню роль
Тихого? Не  знаю, не маю уявлення.  Але  я  можу побитися  об заклад, що в  моїй
кімнаті був  не Тихий. Людина, яка сюди проникла, уже знала, що Ліда не передала
Тихому того,  з  чим до нього прилетіла. Те «щось» мало  бути серед  речей,  які
Ліда,  на щастя,  забула в  сумці. І те «щось»  могла  бути  тільки  роль. Лідин
переслідувач — назвімо його,  приміром, Барбаросса, —  дізнавшись,  які наслідки
мала її  забудькуватість,  мав  учинити ось що. Насамперед з'ясувати,  чи лежить
сумка  у  тішновському  КНБ,  куди  її   повинен  був  однести  Цаба.  По-друге,
переконавшись, що того,  чого  шукає, в Тішнові нема, прийшов по  нього  до моєї
кімнати,  бо  довідався  од  Тихого,  що  ми приїхали.  А тепер зателефонуємо до
тішновського  відділення КНБ  і  дізнаємось, чи мої здогади правильні.— Клубічко
підійшов до телефону і попросив терміново з'єднати його з Тішновом. — Я схиляюся
до  думки,  що він спершу понишпорив тут і, тільки  коли побачив,  що в портфелі
нічого нема, попросив інформацію з Тішнова.

— Сумніваюся, щоб йому її дали.

— Цей лис зробить так, що йому дадуть. Словом, Зденеку, я  утнув чимало помилок,
та кінець —  ділу вінець, і тепер у мене в жмені  те, що шукає Барбаросса. Давай
глянемо па ці аркуші…

Але в ту мить задзвонив телефон. Клубічко зняв трубку і по хвилі мовив:

— Я не помилився. Невдовзі  після того,  як ти пішов  од Тихого, до тішновського
відділення  подзвонили буцімто  з брненської  хірургічної  клініки.  Жінка,  яка
назвалася секретаркою  клініки, від  імені  Ліди  питала, що  є в її  сумці.  Їй
сказали. Вона вельми засмутилась, а відтак  спитала, чи нема там кількох аркушів
ролі…  Зверни  увагу,  як Барбаросса  вміло  працює і скільки людей має в  своїй
банді. Ми знали про Тихого, а тепер ця уявна  секретарка. Крім того, він має тут
когось, хто заліз до моєї кімнати; очевидячки, в нього є також людина в празькій
криміналці, яка  повідомила його про наш від'їзд. І ще хтось, хто вночі вдирався
до Ліди…  Але це ще  не  кінець  тішновської історії. Приблизно  за  годину туди
примчало  авто  з  брновськмм  номером,  і  з  нього  насилу  вийшла…  Салачова.
Зрозуміло,  вона приїхала  по сумку. Кажуть, дуже перелякалася, знайшовши тільки
те, що я залишив. На  щастя, від цього всього їй стало погано, і  її відвезли до
готелю.  Я звелів, щоб за нею стежили на випадок,  якщо їй заманеться мандрувати
далі. Що ти на це скажеш?

— Ви маєте рацію, ці аркуші — головне.

— Ще б  пак, — задоволено погодився Клубічко. — А тепер давай  переглянемо їх. —
Він  витягнув з кишені кілька  аркушів списаного  паперу. — Ой, — зітхнув, —  це
вірші!




7


Відтак повільно став читати:

_К:_О,_то_не_він,_твоя_правда._Ти_знаєш,_

_справжній_—_не_знаю,_він_з_Хіу_чи_з_Ерифер_—_

_лисий,_дрібний._Ти,_певно,_знаєш_Прексіна:_

_ну,_викапаний_він_—_крапля_на_краплю_

_так_не_подібна!_Втямиш,_допіру_озветься,_

_що_то_не_Прексін,_а_Кердон,_от_чудо!_

_Має_майстерню_удома;_а_продає_з-під_поли._

_Здирських_податків_цих_хто_не_боїться!_

_Лялечки_то,_а_не_речі._Афіна_сама_

_начеб_зробила_їх_всі,_а_не_Кердон._

_Як_він_до_мене_прийшов_—_уяви_собі,_Метро,_з__ДВОМА_ —

_жадібні_очі_мої_трохи_не_вилізли._

_М._(__ДОКІРЛИВО__):_

_Другий_проґавила?_

_К.:_Метро,_геть-чисто_усе_

_я_учинила:_близько_до_згоди_було._

_Я_цілувала_його,_лисинку_гладила,_

_пестила_ніжно,_вином_частувала_

_й_трохи_—_повір_—_не_віддалася_йому!_

Дійшовши до цього місця, Клубічко з відчаєм подивився на Трампуса:

— Ти що-небудь уторопав?

Трампус знизав плечима:

— Я, з  вашої ласки,  детектив,  а  не  філолог,  і  все,  що вивчив  з римської
літератури, давно забув.

— Гадаю, це з грецької,— Зауважив Клубічко. — Я дочитаю, лишилося зовсім мало.

_М.:_Люба,_ти_мусила_вволити_волю_його._

_К.:_Авжеж,_але_хвиля_була_непідхожа._

_Бачиш,_служниця_Бітата_молола_в_дворі…_

_Вдень_і_вночі_тільки_до_нас_вона_ходить,_

_наші_жорна_дере,_аж_іскри_летять._

_Бо_ж_нагострити_—_варт_чотири_оболи._

_М.:_А_як_же_цей_Кердон,_кохана_Коррітто,_

_втрапив_до_тебе?_Прошу,_лишень_не_бреши!_

_К._(__РОЗГУБЛЕНО__):_

_Кондата-кожум'яки_жона__АРТЕМІДА_

_мою_адресу_дала_й_послала_сюди._

_М.:_Зна_всі_новини_вона,_Артеміда,_

_й_звідницю_Фалію_в_тім_переплюне!_

_До_Артеміди_іти_мушу_по_мові_твоїй;_

_може,_дізнаюсь_хоч_там,_хто_такий_Кердон._

_Люба_Коррітто,_бувай!_Треба_додому,_

_знаєш,_«мій»_з_голоду_пада…_

— Це все, — змучено мовив Клубічко, складаючи аркуші.— Кілька  рядків невідомого
грецького поета… власне, це ніяка не роль.

— З усього цього я второпав стільки ж, як  і ви… чи, може, під цією нісенітницею
написано щось справжнє симпатичним чорнилом? — зауважив Трампус.

— Не думаю, — заперечив Клубічко,  падаючи на ліжко. — Такі детективні реквізити
в  житті  трапляються дуже  рідко. Але, звісно,  ми спробуємо  все,  що зможемо.
Тільки спершу я подбаю про безпеку паперів. Якщо хочеш спокійно виспатися, то не
тримай їх тут. Зараз викличу поліцейську машину і  подамся в тутешню криміналку.
Сурмитимемо всю дорогу, як пожежники. Сфотографуємо, а тоді надішлемо до Праги.

— Я поїду з вами! — вигукнув Трампус.

— Ні, ти поїдеш  за мною. І знаєш що побачиш? По дорозі, недалеко від готелю, до
моєї  машини прилипне  інша. Перед криміналкою  мій похвостач  розчаровано поїде
далі, і якщо  в цей час світитиме ліхтар, ти побачиш, що в ній сидить — хто б ти
думав? — наш любий Тихий.

— Можливо. А якщо буде хтось інший, дозволяєте його затримати?

— Ні, але дозволяю їхати за ним і дізнатися,  де він зупиниться. Я певен,  що то
буде Тихий.

Коли  десь  за  дві  години Клубічко  виходив  з  відділення, до  нього підійшов
Трампус.

— Ви мали рацію, — сказав він, —  то був Тихий.  Його везла якась жінка.  Все ще
залишаєте його на волі?

— Погано  ти мене знаєш, юначе! Авжеж, залишаю. Ніякого тайнопису ми не виявили.
Папір чистісінький,  як лілея. — Клубічко засміявся. — У нас  є  фахівці на  всі
руки, але буде комедія, як я дам нашим мудрагелям оці папірці, аби з'ясували, що
воно таке. Втім, не виключено, що нам допоможе випадок  — ця прихильна звідниця,
котра розплутала вже стільки драм і фарсів.

— А  Салачова? —  спитав  Трампус. —  Чи не здається вам, що настав час, коли ми
повинні її взяти?

— То бери, даю тобі на це повну  волю. Власне, що  сталося? Лишень  те, що хтось
відірвав у моєму  портфелі замок.  Чи винна у цьому вона? Примчала, як навіжена,
до Брно. Шукає аркуші з віршами. Який параграф до цього годиться?  Посади її  за
це на десять років! Хтось послав їй якусь мазанину. Як ти його за це покараєш?

— Але ж ви самі переконані,  що Салачовій загрожує небезпека і що  хтось від неї
чогось хоче, а вона відчайдушно опирається,

— Свята  правда,  заковика лише  в тому, що Салачова вважає  це  своєю особистою
справою і не збирається кликати нас на поміч. Отже, спробуємо розплутати все без
неї. Завдяки щасливому, випадкові  в наших руках опинилася річ, навколо якої все
крутиться, — оці аркуші. Салачова мчить до Праги (сподіваючись, певно, що забула
їх там), однак вона й гадки не має, хто ними заволодів. Мусила припустити, що це
Барбаросса. Але  той ось-ось  дасть їй  зрозуміти,  що не  він щасливий володар.
Невдовзі ситуація зміниться, і то так, що Ліда хоч-не-хоч гукне нас на допомогу.
Отож нам  не лишається нічого іншого, як чекати. І, здається, недовго. Але перед
цим ми повинні з'ясувати, з ким Ліда останнім часом зустрічалася, крім тих, кого
я вже знаю і хто аж ніяк не може бути замішаний у цій справі.

— Тут ще є дещо, — буркнув Зденек. — Артеміда.

— Що з нею? — жваво спитав Клубічко. — Зустрічаєшся з нею тайкома від жінки?

— В парку Жегушицького замку є чи принаймні була статуя богині Артеміди. Тут же,
навколо озерця, де ота плакуча  верба, що  на  акварелі, стояло  ще з півдесятка
інших пісковикових статуй, обгризених зубами часу.

— Такі мотиви любив Шеллі,— зазначив Клубічко.

— Будь ласка, дайте вже спокій грецькій літературі,— спалахнув Трампус.

— Даю, даю, тільки Шеллі був англієць і жив не в Греції, як його колега  Байрон,
а в Італії,  де  й помер.  Утопився. Сталося це  в Генуезькій затоці.  Ірландець
Джойс, між іншим, твердить, що смерть утопленика найлегша.

Трампус сердито подивився на свого колегу:

— Усі  ті  статуї витесав Брокофф. Я не  знаюся на  міфології,  але  моя дружина
казала, що це зображення Артеміди.

— Цё  вельми цікаво, —  вигукнув Клубічко. — Але  скільки  тих  богинь  у старих
замках!

— Однак тільки про цю  ми можемо сказати, що її знала Салачова. Як  мені відомо,
вона саме  в Жегушицях зустрілася  на тройцю зі своїм колишнім чоловіком.  Отже,
бачила ту Артеміду.

Клубічко замислився.

— Ти, мабуть,  не  знаєш, —  мовив він  за  хвилю, — що  Салач студіював античну
літературу. Напевно, не знаєш  і  того, що  в  Жегушицях  він  дав  Ліді  якийсь
переклад зі старогрецької  літератури.  Ліда була  від  тих віршів  у захваті  і
читала їх мені. Однак  я при читанні віршів  буваю неуважний і,  крім того, тоді
думав про  одну складну справу, —  тож  слухав її  краєчком вуха. Але тепер мені
здається, що там ішлося про Артеміду. — За мить додав:  — Ану гляну, як тут… — 1
раптом радісно вигукнув: — Здеиеку, це, мабуть, справді гарна думка… така гарна,
що я мусив би тобі в нагороду доручити важкий випадок.

— Ловлю вас на слові,— одказав Трампус. — Доручіть мені цей випадок.

— Це виключено, — жваво вигукнув  Клубічко, — за  нього  я повинен  узятися сам:
Ліда — моя приятелька.

— Саме через те ви можете припуститися помилок; лікар теж ніколи не оперує своїх
рідних.

Клубічко, хвилю поміркувавши, мовив:

— Хай буде по-твоєму, доручаю це тобі.

— Тільки  чесно, —  застеріг  його  Трампус. —  Щоб  не  вийшло так:  обіцянка —
цяцянка,  я  начебто розплутуватиму справу,  а  сам  весь  час  думатиму, що  ви
крадькома позираєте…

Клубічко засміявся:

— Ти читаєш мої думки! Я саме про це думав. Довіряю тобі це на три дні.

— Чому саме на три дні? — докірливо спитав Трампус.

Клубічко стенув плечима:

— Бо  цього, мабуть, вистачить.  І  ще одне: моє зобов'язання втратить чинність,
якщо Ліда сама покличе мене на допомогу.

Трампус здвигнув плечима:

— Згода. З того, як було досі, видно, що вона нікого не кликатиме.

— А тепер вернімося до машини, — сказав Клубічко. — Коли  ти поїдеш у  Жегушиці,
Ліду має стерегти замість тебе хтось інший.

— Чого б я туди поїхав? На це ще є час.

— Коли  так, — зауважив Клубічко байдуже, — то, може, ти  поступишся  Жегушицями
мені?

— Ну от, — кисло мовив Трампус. — Чому ви не хочете віддати мені все? Знаєте, ви
інколи поводитесь, як справжній скнара.

— Ну що ти, парубче, якщо хтось із нас і скнара, то це ти. Бо все хочеш загребти
собі,  а своєму  старенькому  шефові  й приятелям  не  лишити  навіть обгризеної
кістки. Що, коли ця Артеміда справді в Жегушицях? А ти в  цей  час шукаєш Ліду в
Празі? Вибирай: або Артеміда, або Ліда!

— Я  вибираю Ліду, — відказав Трампус, подумавши. — По-моєму, Барбароссу схопить
той, хто шукатиме Салачову.

— Маєш рацію, — погодився Клубічко. — А ось і наше авто.

— Сподіваюся, ви мені його позичите?

— Невже ти хочеш мене покинути?

— Атож. Я хочу поїхати до Тішнова.

— Гм. А може, ти спершу впевнишся,  чи вона ще є там? Ладен закластися, Салачова
поїхала,  щойно  трохи оклигала. І потім, диви, спадає туман.  Ой,  ці вересневі
ночі!..

Трампус махнув рукою:

— Туман тут, туман там.

— Послухай, парубче, тобі  часом  не  здається,  що пошуки  Салачової  ти міг би
доручити  працівникам тішновського  КНБ  і  нашій  криміналці,  а  сам тим часом
постежив би, скажімо, за Тихим?

— Звеліть  тутешній  криміналці  не  зводити  з  нього  очей,  і  цього попервах
вистачить.

— Ох і  Тихий, —  вів далі Клубічко, — ти тільки подумай!  Чому Салачова,  котра
боїться  літака,  як  вогню, летіла  сюди,  до  нього?  Звідки  вона  знала його
нелегальну квартиру? Чи не хотіла вона віддати йому папірці, забуті в сумці?

Трампус подумав:

— Знаєте що, це ви  можете розчовпати самі. По-моєму,  це не дуже  складно. Я  ж
заарештую її, як тільки наздожену. А для цього треба їхати за нею.

— Знову звертаю твою увагу: Тихий або принаймні та обставина, що Ліда  летіла до
нього в  Брно, — центр  усього.  А кінець  таємниці—Артеміда.  Втім,  мушу  тобі
сказати,  що Ліда  має в своєму празькому саду  статуетку якоїсь богині  —  теж,
мабуть, Артеміди,

Трампус знов на хвилю задумався.

— Мені здається, — сказав він, —  пані Салачова тепер така нервово виснажена, що
розповість усе тому, хто її затримає.  Я мушу їхати  за нею, бо хочу, щоб це був
я.

Клубічко знизав плечима.

— Як погонь, — промимрив  він. —  Що  то — молоде. А я — шкода й казати — старий
пень. До  речі, ти знаєш, що на святого Вацлава мені стукне п'ятдесят? За чотири
дні. Та про це  нікому ані мур-мур, страшенно не люблю відповідати на листи. Між
іншим,  ти  даєш мені волю дій  і  в  Брно? — Трампус  кивнув головою. — Чудово,
постараюся тобі звідти допомогти… — Раптом Клубічко засміявся: — Салачова завжди
раділа,  що  я не  народився кількома  днями пізніше.  Бо  це було  б під знаком
Скорпіона. У Ліди своя астрологія, і згідно з нею люди, що народилися під знаком
Скорпіона, дріб'язкові й  сварливі… Бачиш, вона має на людей  величезний  вплив.
Якось  один  її  знайомий  радився,  чи  брати  дівчину,  народжену  під  знаком
Скорпіона.  Вона відраяла його, а  що він сам не був певен, то й не оженився. Ту
дівчину  взяв  інший,  і,  наперекір усім чортам,  вийшла з  неї чудова дружина.
Звичайно, якщо такі взагалі існують.

Трампус  нетерпляче стояв біли  машини,  а  Клубічко,  ніби  не помічаючи цього,
незворушно вів далі:

— Але  я вже старий  чоловік  —  ти  ж  бо  знаєш,  що,  коли Сватоплуку  Чехові
сповнилося  п'ятдесят,  Ярослав Квапіл написав до «Народних  лістів»:  «Живи  ще
довго для нас,  преподобний отче…» Тож я уже преподобний отець і маю право лягти
відпочити.  Зденеку, слово честі, ніколи  ще  жоден юнак так не  жадав жінки, як
преподобний отець м'якої  постелі перед північчю. Я тобі щиро  заздрю, що в тобі
палахкотить  такий  вогонь  почуття обов'язку,  який вижене тебе  цієї паскудної
туманної ночі на шосе! Ну, а я гарненько висплюся й за тебе.

— Той, хто знає вас так  добре, як я, — мовив Трампус недовірливо, — подумав би:
ви щось маєте на мислі.

— А таки  маю, — зареготав Клубічко, — маю, та  ще й дуже-дуже велике.  Постіль,
парубче, м'яка, тепла постіль — ідеал майбутнього преподобного отця.

Трампус махнув рукою і сів у машину:

— Я вас повідомлю, як про щось дізнаюся, — і люто натис на стартер.

— Не забудь  зробити це заради  свого  підтоптаного вчителя! — гукнув йому вслід
Клубічко.  Хвилю дививсь, як авто  зникає  в тумані, що дедалі густішав. Відтак,
навмисне  гучно ступаючи, подався  на сусідню  вулицю і там  принишк під стіною.
Невдовзі пролунали квапливі кроки, і  хтось  швидко пройшов повз нього. Клубічко
мить подумав — і рушив назирці.




8


Туман,  що  опускався на принишклі вулиці  понівеченого війною  Брно, був ніщо в
порівнянні з тим, який огорнув околиці міста. Ще перед Тішновом він згус так, що
Трампус міг їхати хіба із швидкістю слимака. Тішнов  спочивав  у цупких  обіймах
сну, але  Трампус таки  довідався, що Салачової  тут уже нема…  Мовляв, залишила
готель  понад  годину  тому і знов поїхала з таксистом Цабою.  Машина тутешнього
відділення  КНБ з двома чоловіками  супроводили  їх  «згідно з наказом». Трампус
поспитав,  хто дав цей далекоглядний  наказ, і дізнався, що це зробив три години
тому Клубічко.

«Він-таки добре її знає,— подумав собі,— то і справді напрочуд енергійна жінка».

Цаба, як сказали  Трампусові, взяв напрям на Гавлічків  Брод, і Трампус вирішив,
що  наздожене  його своїм  потужним  восьмициліндровиком, але тільки-но виїхав з
міста, переконався, що це буде не  так легко: природа ніби надумала  вести проти
нього війну туманом. На Чесько-Моравській височині туман знову був такий густий,
що  довелося  їхати надзвичайно повільно.  Проїжджаючи  Гавлічків  Брод, Трампус
дізнався у відділенні КНБ,  що  обидві машини  минули місто  ще півгодини  тому,
прямуючи на Часлав. Однак у Чаславі перевага Салачової становила вже дві години;
здавалося, туман  чекає, коли  проїде авто,  і  негайно опускається, аби зірвати
Трампусові  завдання. Та за Чаславом туман порідшав, і  перш ніж Трампус добувся
до Коліна, йому пощастило зменшити розрив на дев'яносто хвилин.

Було вже  давно по другій, коли Трампус в'їхав до Праги. Він страшенно стомився,
і  йому нічого  так  не хотілося,  як склепити на часинку  змучені  боротьбою  з
туманом очі,  позбутися головного болю, Але  про це  годі було  й думати: він не
знав, де Салачова, десь загубилися люди з Тішнова і  не надсилали до  КНБ ніяких
звісток. Проклинаючи світ, Трампус зателефонував до Тішнова й викликав детектива
Коста. Сподівався, що  дізнається про повернення Салачової,  але Кост сказав, що
йому нічого не відомо.

Трампуса  пойняв страх. Він якийсь час  ходив  по кабінету,  відтак подзвонив на
комутатор,  аби послали  до Тішнова негайне  попередження, йому  здалося, що  це
розворушить стомленого черговою на комутаторі.

— Кого, власне, ви шукаєте? — спитав той.

— Двох бевзів із Тішнова, — загорлав Трампус.

— Але вони ні в чому не винні,— відповів телефоніст. — Минуло вже більше години,
як поїхали, хоч були стомлені.

— Он як! Сподіваюся, вони залишили мені яке-не-будь повідомлення?

— Ні, сказали, що їдуть, але повідомлення не залишили…

За хвилю прийшла відповідь із Тішнова.  Патруль телеграфував, що виконав наказ і
їде назад. Мовляв, у відділення подасть рапорт, щойно повернеться.

Цієї ночі  в Трампусовому відділі чергував детектив Ян  Коб, котрого всі кликали
просто  Янек.  Янек приніс каву  Трампусові  саме тоді, коли топ  безбожно  кляв
тішновський патруль.

— Усе буде гаразд,  пане, —  сказав Янек, — цю  штуку  доручили  Голцеві, а  він
хлопець не з лопуцька.

Трампус замовк і люто блимнув на Янека:

— Чому я дізнаюся тільки од вас, що це  доручили Голцеві? — напався на  нього. —
Де рапорт?

Янек знизав плечима:

— Та я про те нічого не знаю. Голец кинув мені мимохідь: «Отож, Янеку, з картами
нічого не вийде, бо я маю халепу з  акторкою Салачовою.  В нашій службі найгірше
те, що ніколи не можеш спокійно пограти в карти».

Трампус вихилив  каву,  скоріше гарячу, ніж міцну,  і  раптом подумав:  «Піду до
Голца додому».  Загалом-то це було безглуздя, бо Голцеві, якщо він  має халепу з
Салачовою, нічого робити вдома, але Трампус трохи знав, що то за буйний праліс —
людство, тож і поїхав-таки до Голца на  Йозефську  вулицю. Так воно й  було: цей
паруб'яга, котрому Салачова перешкодила зігратн партію в карти, ніжився вдома на
перині. Добряче  потрусивши його, Трампус довідався,  що  Салачова  у  санаторії
«Полегкість».

—Їй там вельми  зручно, пане, —  промовив Голец  трохи винувато, — вона  звеліла
одвезти її  туди.  Люди з лікарні казали, що жінка була геть змучена і, як клали
її на ноші, стогнала та ойкала.

— Коли це було?

— Як доповідали із Тішнова, десь  одразу по другій. Я саме чергував, коли хлопці
із Тішнова прийшли сказати, що вони ту панію мали стерегти до  Праги, а оскільки
тепер вона лежить у санаторії, то стерегти мусимо ми. Я плюнув і пішов стерегти.

— У себе в ліжку?

— Та ні, я  хотів стерегти там, а  швейцар із санаторію, коли я його  спитав, чи
все  гаразд,  сказав мені: «Чого вам стовбичити  надворі  в тому тумані,  ходіть
сюди,  до швейцарської, тут вам буде трохи ліпше. Все одно на вулицю можна вийти
тільки через оці  двері, тож вашої пані ніхто не вкраде». Я сів біля нього, й ми
пробалакали десь із годину, коли  це  приїхав пан професор  Соумар.  Витріщив на
мене очі й питає, що я тут роблю. «Стережу пані Салачову», —  кажу йому. «Вона в
нас?» — запитав він  здивовано швейцара, а коли той відповів,  що її привезли  о
другій годині, професор надзвичайно розхвилювався  і хотів  іти  негайно до неї.
Але швейцар порадив йому краще  подзвонити  асистентові,  і  той  сказав,  що до
Салачової  нікого не  пускають.  Наскільки  я  зрозумів  з їхньої  розмови,  той
асистент  дав  пані  чотири дози  дорміралу  по 0,05  грама.  Тоді  пан професор
обернувся до  мене і каже: «Даремно ви  тут сидите,  пане Голцу,  їй-право, вона
випила чотири дози дорміралу по 0,05 грама  і спатиме щонайменше до вечора, якщо
взагалі прокинеться від такої кінської порції». Коли я панові професору  виклав,
що маю робити, він звелів  збудити  сестру, і та сіла  на канапі навпроти дверей
пані Салачової.  Отже,  її стережуть швейцар і сестра; крім того,  папі прийняла
чотири дози дорміралу, а я знаю  з власного досвіду, що після двох доз дорміралу
людина спить усеньку ніч, як алігатор. І коли по тому  пан професор запропонував
одвезти  мене до мого бівуаку,  бо  випадком  їхав до свого  пацієнта Йозефською
вулицею…

— І…  і ви, звичайно, не встояли перед спокусою, — просичав Трампус. —  Коли б я
не розколошкав  вас, бісова личино, то ви б  про це нікому  нічого й не сказали?
Чому не доповіли, як вам було велено?

— Таж доповідав. Ще з санаторію доповідав про це.

— Але в криміналці про ваш  рапорт  ніхто нічого не знає,— простогнав Трампус. —
Кому ж ви доповідали?

— До  Брно, коли  ваша ласка, шефові. Тішновські сказали, що рапорт має отримати
шеф у Брио.

—І шеф схвалив ваш намір піти виконувати службові  обов'язки па  перині? — ядуче
спитав Трампус.

— Я  з ним, перепрошую, не балакав.  Його вже там не було.  Брненська криміналка
про нього нічого не знала, а в готелі сказали, що шеф кілька хвилин по півночі з
двома їхніми людьми кудись поїхав на машині.

Трампус стояв як громом уражений.

— Але куди? — подумав він уголос. Голец знизав плечима:

— Я подумав, що він повернувся до Праги. Тож написав рапорт і, коли їхав з паном
професором, попросив зупинитися  біля нас і  залишив  рапорт  на прохідній,  щоб
віддали його шефові, як той з'явиться.

Трампусова злість прохолола, коли всі загадки було з'ясовано.

— Я мушу повернутися до санаторію? — спитав Голец.

— Ще питаєте!  І подзвоніть  до  нас,  хай  пришлють вам  на допомогу  ще одного
чоловіка. Пані Салачову треба стерегти як слід, і робити це повинен не швейцар і
не перелякана сестра,  котра, мабуть, знепритомніє, як їй крикнуть «руки вгору».
П'ять хвилин на вдягання ви, окрасо криміналки, і я вас одвезу туди.

Трампус зітхнув  з полегкістю, дізнавшись од швейцара,  що  все гаразд.  Аж тоді
відчув, як  його тіпає  від  невимовної люті. Що  це за коники викидає Клубічко?
Нащо  він так безсоромно брехав, що жадає постелі, як коханки, а сам узяв авто і
чкурнув од неї? Чому не  повідомив йому нічого? Та не  встиг Трампус  прийти  до
криміналки, як зателефонували з Брно.

— Тут  дещо  сталося, —  доповів  черговий, —  можливо,  це  пов'язано з  нічним
від'їздом вашого шефа.  Тутешній  архітектор  Владімір Шашек  щойно  заявив,  що
зникла його дружина і авто.  Але  цьому,  каже,  передували  якісь  дива.  Вночі
задзвонив  телефон, і якийсь  чоловік забажав  побалакати з його дружиною. Шашек
чув,  як вона здивовано спитала:  «По півночі?» А  згодом: «То  знайте, що я  не
залишу вас у скруті».  Дружина повісила трубку і, сміючись, пояснила чоловікові,
що її знайомого з Праги обікрали  в барі «Колумбія» — поцупили гаманця з грішми,
а оскільки він повинен бути  вранці  у Братіславі, то просить позичити на кілька
днів тисячі  зо дві. Шашек  дав гроші, чув, як вона  заводила авто,  і  невдовзі
заснув. Коли ж прокинувся, — ні жінки, ні машини.

— Послухайте, —  заволав  Трампус, — я зроду не  чув,  щоб  Клубічко  мав  якісь
фіглі-міглі з жінками, а коли б навіть і мав, то це  не в його стилі — викликати
серед ночі коханку на побачення і підмовляти її вкрасти авто.

Цієї миті із санаторію зателефонував Голец:  «Хочете погомоніти з Пулпаном, який
щойно  оглядав  Салачову?» Асистент потвердив Трампусові, що Салачова приїхала в
жахливому стані, напівжива.  Відразу поцікавилася Клубічком, а коли їй  сказали,
що його нема  в Празі, спитала про  головного лікаря; дізнавшись,  що  й Соумара
нема  в Празі, знепритомніла. Пулпан  спитав її згодом, чи  не може він замінити
професора, «Ні, не  можете», — відповіла артистка ослаблим голосом. «Чому? Я теж
лікар. Чого, власне, вам треба від професора?» — «Поїхати додому, — відказала. —
Я мушу залагодити одну  пильну справу. Хочу, щоб він зробив мені ін'єкцію, аби я
витримала ще годину, а тоді чиніть зі мною, що хочете».

— Притім, — вів далі Пулпан, —  трималася  весь  час за  серце.  Я думав, що  це
сердечний приступ, і запевнив її, що маю силу різних медикаментів, щоб полегшити
її стан. «Ні, це не серце, — мовила вона, — в мене зламано двоє ребер, але це не
так важливо. Я  будь-що повинна дістатися додому, бо в мене скоро  буде нервовий
розлад»,

— Важливо  те, — сказав Трампус скоріше  для себе, — що  вона  хотіла  дістатися
додому,

— Так, — потвердив Пулпан, — але мені  це не сподобалося. Ніщо на світі не могло
відвернути її цілковитого і  скорого розладу.  Я  лікар і не міг  дозволити, щоб
вона покинула  санаторій.  Хай Соумар, вернувшися,  скрутить мені  в'язи, а вона
мусить виспатись, і то негайно,  Тож я набрав у шприц дві дози дорміралу по 0,05
грама.   Це  максимум.  Та  Салачова   почала   канючити,  що   потребує  чогось
радикальнішого, і зажадала  від мене вдвічі більшої дози. Мовляв, її чекає якась
вельми важлива справа, і вона має бути при силі. Я жахнувся, проте кінець кінцем
сторгувалися на чотирьох дозах дорміралу по 0,05 грама.  І  тепер я потерпаю, що
вона  взагалі не прокинеться. Пане, це незвичайна пацієнтка, ще таких  дві — і я
сам ляжу до санаторію… Я звелів занести її в палату і гадаю, що  вона буде спати
до вечора.

«Спати! Я  теж хотів  би  виспатись, —  подумав  Трампус. — Але  чому  вона  так
поривалась додому?  Певно, для  того,  щоб виправити помилку, якої припустилася,
забувши  сумку  в таксі. Може,  вона  має  копію тієї ролі вдома?  Здається, цей
Пулпан  нас  виручив. Мабуть, тепер  я  теж можу трохи  поспати. Годинку!» Однак
сумління  йому  не  дозволило,  і він  спершу  зв'язався  з  відділенням  КНБ  в
Арноштові. Виявляється,  хтось удерся й до Салача і поперекидав  у нього в  хаті
все шкереберть.

Відтак Трампус  подзвонив іще на  квартиру  Соумарові:  довго  чекав,  поки  той
підійде до телефону. Професор лаявся і твердив, що навіть «дирекція»[Поліцейське
управління  (_простонародне_).] не має права будити замореного  лікаря о пів  на
шосту ранку, після того як він півдня ходив пішки, а тоді їздив машиною на село.

— Я  вернувся до Праги аж  о  третій ранку, потім мусив  ще терміново  їхати  до
пацієнта  на набережній Сметани. Щодо Салачової,  то я беріг  би її, як коштовну
перлину, і без вашого попередження. А чого, власне, зчинився такий переполох?

Трампус відкрутився  од запитань  цікавого професора  і  нарешті зважився лягти,
Заснув одразу, проте за  хвилю, як йому  здалося, —  хоч насправді  минула добра
година, —  задеренчав телефон, Трампус, бурмочучи,  підійшов  до  нього. Дзвонив
Кост, і те, що він сказав, розвіяло в Трампуса всі надії на сон.

— Пане, тут у  домі кояться дивні речі. Допіру пані Трекова принесла мені чудову
каву і сказала,  що піде глянути до спальні мадам. Пропливла, мов лебідь. Але за
хвилю лементуючи примчала назад  із швидкістю, для неї незвичайною. Двері, каже,
замкнені. А я, мовляв, дала б одрубати собі голову, що на ніч їх відчиняла.

— Щось  я не второпаю, про які двері ви кажете! — крикнув Трампус, тільки тепер,
власне, остаточно прочумавшись.

— Пробачте,  пане,  вона  казала   про  двері  до  кабінету  пані  Салачової.  Я
запропонував піти подивитись. «А де ваш браунінг? — тремтячи, спитала  вона. — У
мене таке передчуття, що там щось сталось». Я взяв револьвер і попростував туди.
Трекова три кроки позаду. Двері до спальні пані Салачової були справді зачинені,
але  не  замкнені, в  спальні не  було нічого підозрілого, а от у кабінеті хтось
перед тим погостював, бо там було таке безладдя, ніби після навали,

— А ви не чули, коли невідомий чинив навалу? — буркнув Трампус.

— Не  чув нічого, пане,  бо ви мені звеліли стерегти  віллу, а не кабінет. Віллу
найкраще стерегти з вестибюля —  втім,  я  кілька разів  виходив  у  сад і перед
будинок, — а той  вестибюль на першому поверсі, і  що діється  нагорі, звідти не
чути.  Та й  спав я не  міцно, як заєць, — хіба ж  на службі  поспиш!  Невідомий
працював так чисто, що його не було чути.

— Гаразд, — сказав Трампус, — я їду до вас.




9


О тій порі року квартал від Ганспаулка був чудовий —  оповитий  ніжним серпанком
туману, крізь  який  ефектно, майже як  на сцені,  пробивалося ранкове  сонце. В
багатьох садках дерева були  схожі на барвисті китиці,  на деяких стінах червоно
палахкотіло листя  в'юнкого винограду, де-не-де виднілися гронця, котрі,  певно,
ніколи не  достигали.  Вілла  Салачової  стояла  у найкращій частині Ганспаулка,
осторонь великої колонії котеджів.  Од білої стіни вела брукована дорога, обабіч
якої  росли  низькі  старі  горіхові дерева. Довкола  неї  сад з альпінарієм, що
кінчався  перед  віллою  піщаним  майданчиком  з  невеличким   басейном.  Кілька
шезлонгів, між двома високими дикими каштанами — гамак. З передпокою вхід вів до
великого  холу з високою  стелею, туди,  де ночував Кост. Посередині  величезний
перський килим з чорною облямівкою, на ньому  — ліс золотавих пальм і лотосів. У
холі  лежало й висіло багато коштовних речей, що могли принадити злодія: картини
Швабінського,  Прохазки,  Неєдлого,   Йозефа  Чапека,  чудовий  жіночий  портрет
Гомолача  з  найкращого періоду його творчості,  два  малі  інтер'єри  Іранека і
Матіссів малий портрет пишної  жінки. Біля сходів, що  вели  до  покоїв актриси,
красувалася величезна темно-блакитна китайська ваза,  така стара,  що  не  можна
було розібрати  її орнаменту, поряд — прегарна хрестильниця із  зеленого мармуру
(«італійська робота XVI  століття», —  зауважила  Трекова),  півдюжини  вітрин з
каблучками, прикрасами й  срібними  монетами, майолікою  з Балеарських островів,
найкращі зразки желєзнобродського скла, колекція японських статуеток зі слонової
кістки, а  на підніжжі сходів стояла черідка  слонів із  сірого мармуру («з доби
династії Мінгів», — сказала покоївка).

Трампус  ішов за Костом до  покоїв актриси. Порівняно з ненав'язливою, але  дуже
ефектною  пишнотою холу  цей  поверх  був  надзвичайно  скромний. Єдина прикраса
малого  передпокою  — фотографії Салачової  в  кількох її великих  ролях:  Жанни
д'Арк,  Офелії, Дами з  камеліями,  Джульєтти,  Мімі з  «Розбійника», Софоклової
Електри, Мариші і леді Макбет.

— Праворуч її кабінет, — мовив Кост. — Вхід із спальні, а сюди, — він показав на
середні двері,— входять через оцей малий покій.

Трампус  відчинив двері. Покій  справді  був малий,  у  ньому  стояв  невеличкий
столик, канапка, оббита віденським вишневим репсом,  і троє невеличких крісел. 1
тут  єдиною  прикрасою  був  портрет  Салачової,   котрий  домінував  над  усією
протилежною стіною.

Але що то був за портрет!

Актриса — вище середнього зросту, струнка, широкоплеча, з тонкою талією, обличчя
не те  щоб  вродливе,  але незвичайно симпатичне  і  дуже  привабливе.  Була це,
власне, жінка,  яка не  приховувала,  що  вже  переступила поріг  сорока  років.
Особливо вражали її очі. Художник, видно, зрозумів, що він — бранець.

Трампус над силу відірвався од портрета і спитав Коста:

— То де ж це є?

Кост відчинив невеличкі, обклеєні шпалерами двері й пропустив Трампуса вперед.

—Її спальня, — сказав.

Ця кімната була вже  трохи більша —  в ніші велика  канапа спокійного блакитного
кольору, поряд — лакований столик з телефоном, на стіні гонг, за  кілька ступнів
од нього двійчасті двері на терасу, на всю протилежну стіну  незасклена книжкова
шафа заввишки майже два метри,  забита книжками, кілька фотографій  Салачової, а
на підставочці неодмінний Ланкашів Г. Б. Шоу. Навскоси проти канапи двоє дверей.
Помітивши Трампусів погляд, Кост показав на інші двері:

— До кабінету ведуть ці.

— Он як, — сказав Трампус і рішуче відчинив двері.

Контраст між невеликою затишною спальнею  і  кабінетом  був разючий! Це, власне,
була мала  сцена,  освітлена  шістьма  великими  вікнами.  Ніяких  меблів, окрім
простого столика. На  вікнах різної форми  драпрі,  які  були тут, очевидячки, з
акустичних  міркувань.  Піаніно,  зелена канапка  і  прегарний  хромований  бюст
молодої  венеціанки XVI  століття.  Що столик спустошили, не могло бути  ніякого
сумніву, бо навколо в дивному безладді лежали розкидані папери, зошити, записки,
книжки.

— Прийшов  і пішов  сюдою, —  показав  Кост  на  велике  вікно,  що  відчинялося
всередину кімнати. — Навіть не спробував зачинити.

— Мене більше  цікавить,  як він  одчинив, — сказав Трампус. —  Це можна зробити
тільки  зсередини. Отже,  він мав потрапити  сюди віллою, а вікно одчинив, ідучи
геть.

— Вікно  не було  зачинене, — зауважила, на  подив Трампусові,  Трекова. —  Воно
майже завжди відчинене. Мадам любить прохолоду. Зачиняє лише у великі морози.

— Ви хочете сказати, що воно зосталося відчинене й після вчорашнього нападу?

Трекова кивнула головою.

— Пані Салачова вам не сказала, щоб ви його зачинили?

— Нічого не сказала, то я й залишила його відчиненим.

Трампус підійшов до вікна і виглянув надвір: висота метрів п'ять. До стін  вілли
були прибиті дощечки з пальметами. По цих дощечках міг  вилізти будь-хто не дуже
важкий.

— Схоже на те, що ваша пані зумисне полегшила комусь шлях до кабінету.

Але у Трекової напоготові було дивовижне пояснення:

— Коли вже цьому надається вага, то мушу сказати, що мадам, коли верталася пізно
й  забувала  ключ, — а  це траплялося досить  часто, — сама лізла по дощечках до
кабінету,  бо не хотіла мене будити.  Знаєте, це  все-таки клопіт. Лише раз вона
упала і вивихнула ногу, але запевнила, що це їй, зрештою, до речі, бо саме треба
було спокійно вивчити нову роль.

Трампус нагнувся  й витяг з-під штори довгастого циліндричного електроліхтарика,
схожого на ті, що їх носили за окупації офіцери вермахту.

— Пошлемо на  дактилоскопію, — сказав  Косту. Повернувся  до  столика. —  Слідів
зламу не видно.

— Бо  пані Салачова лишала столик незамкнений, —  мовив Кост. — Ключ  висить  на
гачку біля дверей.

— Мадам, — втрутилася Трекова, — не замикала столика відтоді, як загубила ключі.
Були вони  старовинної роботи, і їх  нелегко  замінити. Знаєте, вона губить геть
усе, що не прибите чи не пришите, тож воліє  за краще залишати ключі вдома. А що
вона їх ніколи не могла знайти, то я прибила отут  цей гачок, і мадам помаленьку
звикла вішати їх. — За мить додала — Втім, у столику не  було  нічого важливого,
бо мадам  усі такі речі кладе до сейфа, що  стоїть  у спальні за канапою. Я туди
заглядала, все гаразд.

— Мрія злодіїв, — буркнув Трампус.

— До нас  не ходили злодії,— заявила Трекова, — це була одна з  приємностей моєї
служби в мадам. Відколи я тут, нас одвідав тільки один. А коли потім пропечатали
в газетах, що до  артистки Салачової вдерлися злодії саме  в ті дні,  коли  вона
знімалася в фільмі на Сазаві, злодій надіслав мадам поштою листівку й вибачився.
Мовляв, він не знав, що вілла її.

— Мені цікаво знати, чи вибачиться він і цього разу, — буркнув Трампус.




10


Трампус не  був певен, чи не ждуть тут на  нього нові загадки; а  можливо, серед
цих  розкиданих  паперів він знайде те, що  проллє світло на заплутану  історію.
Пішов у сад, однак ніяких слідів  не помітив. Як пощастило злодієві добутися  до
кабінету?  Певне, по дощечках.  Присвічував собі ліхтариком,  який потім  забув.
Знайшовши  на гачку ключа, одчинив  стіл,  але  саме тоді, мабуть, зачув у садку
кроки детектива, і нерви не витримали. Можливо, хотів  понишпорити  і в спальні,
але на те йому забракло часу. Трампус зателефонував у районне відділення КНБ, чи
не помітили сьогодні вночі між третьою  й п'ятою чогось підозрілого  біля  вілли
артистки.  Чому  саме  між  третьою  і  п'ятою  годиною?  А  тому,  що  Салачова
повернулася  до  Праги близько  другої.  Доти  Барбаросса  мав  якусь надію,  що
зустріне її, та в цьому йому перешкодив тішновський конвой,  про який завбачливо
подбав Клубічко.  Барбаросса  намагався захопити Салачову, аби дізнатися про те,
що  вона  зіпсувала,  загубивши сумку. Відтак він мусив спробувати  знайти це  у
віллі на Вінічних горах. Очевидно, здогадувався: те,  що Салачова везла до Брно,
лише копія, а  оригінал у віллі. Проте вдертися  вдруге побоявся, переконавшись,
що віллу стережуть.

Трампус  повернув до кабінету і почав нишпорити серед розкиданих паперів. Але це
не мало сенсу,  бо якби в них  щось було, злодій забрав би. Він порпався нехотя,
не уявляючи собі, що шукає в  безлічі виписок. В ту хвилину, коли він перегортав
сторінки  з  цитатами Дідро,  Лессінга  й  Станіславського,  до  кімнати влетіла
засапана Трекова н вигукнула:

— В саду перекинуто статую!

— Яку статую?

— Не знаю… статую… Зобража якусь  жінку  в тому  сороміцькому короткому вбранні,
яке зараз, на щастя, перестають носити.  Над лобом  у неї  — місячний серп. Вона
тут,  либонь, стільки ж, як і я. А тепер лежить у траві. Я не була в  тому місці
від учора, і садівник теж не  був, бо в нього запалення легенів.  Я туди прийшла
зовсім випадково, аж бачу — богиня лежить носом у траві.

— Богиня? Звідки ви знаєте, що це богиня?.

— Мадам казала.

— Ану ходімо.

Промені  сонця, прорізавши  ранковий  туман, визолотили  тремтливе  листя дерев.
Перекинуту  статую видно було,  ще здалеку.  Вона  лежала біля дерева, яке  ніби
відчувало свою смертну годину, бо листя його тремтіло.

Кост  і Трампус  підійшли  мовчки  до  статуї.  Один  —  незворушний,  другий  —
схвильований дужче, ніж сам собі в  тому признавався. Трампусові здалося, що він
упізнає її. Це коротке опереткове вбрання,  лук, грецька зачіска, місячний  серп
над чолом! Нахилився й помалу перевернув статую.

— Це вона, — сказав.

— Хто? — спитав засапаний Кост.

— Артеміда…

— Гм… — буркнув детектив.

Трампус  уважно  обдивився статую. Ця  сестра  Аполлона,  яку  пізніше поступово
нарекли  богинею  Місяця,  полювання,  вроди, світла,  природи,  звірів і людей,
охоронницею дівочої цноти і яку  римляни ототожнювали з Діаною,  була,  мов  дві
краплі води, схожа на ту, котру Трампус бачив  у Жегушицькому парку, тільки хіба
що жегушицька була  з пісковику.  Не була порожниста. Відтак Трампус  зазирнув у
круглу  ямку  під  статуєю. Не  схоже,  щоб  там  щось  ховали. Кост щось сказав
Трампусові, але той не чув.

«Це зробив  Барбаросса! —  думав  він. —  Як  звучав  вірш, що  його  декламував
Клубічко  з уявної  ролі? Бог його знає, але Артеміда в ньому згадувалась. І тут
теж була Артеміда… За якихось сто двадцять кроків од кабінету Салачової…»

— Чи знав Клубічко про цю другу Артеміду? — мовив уголос.

Трекова не вагаючись потвердила:

— Навіть напевно, бо він знає геть усе  чисто. Послухайте, пане Трампус, якось я
довго  не могла  знайти гольника. Я  страшно  переживала, а  ваш  шеф  каже:  «А
загляньте-но  до  холодильника». —   «До  холодильника? —  здивувалась  я. —  Ви
жартуєте!» Алє послухалась—  і справді знайшла  свій гольник у холодильнику біля
слоїка  з  полуничним варенням, йду до  пана  Клубічка  й  дорікаю  йому, що він
збиткується наді мною. «Ви його мені туди сховали», — кажу. Присягається, що ні.
«Тоді звідки  ви могли знати,  що  він там?»  — «Бачив, — відповідає,— як  мадам
грається з гольником. Потім сказала, що їй хочеться полуничного варення, й пішла
по  нього.  Вернулася з блюдцем  варення,  але без гольника. При її  неуважності
неважко здогадатися, що вона поклала його до холодильника».

Трампус не  слухав  Трекову.  «Тут знати  пальці  Барбаросси, котрому відомо про
якусь причетність  Салачової до Артеміди», — міркував він. Так,  він знав пароль
«Артеміда», але  чому не зачепив Артеміди вчора — цьому є тільки одне пояснення.
Пароль «Артеміда» виказав йому Тихий, котрий узнав його від Салачової під час її
відвідин  у Брно. Одначе Салачова, певно, сама не знала, що Артеміда в її саду —
не таємниця. Та справжня  Артеміда в Жегушицях.  Цілком імовірно, що  Барбаросса
оглянув Артеміду вже вчора уночі».

— Не пам'ятаєте, чи тут стояла статуя, коли ви прийшли сюди? — спитав він Коста.

Кост хвилю подумав:

— Начебто  перекинутого  нічого не  було.  Але  дививсь  я  на цю  статую тільки
мимохідь, вона мене не обходила, та пригадую, що за нею були гарні зелені кущі.

— Два старі рододендрони, — зазначила  Трекова. І, показуючи на дві ями в землі,
додала: — Щойно росли — і ф'юїть! Їй-богу, ще вчора ввечері вони були тут.

Трампус не звернув  уваги на її слова, але  згадав два слова з  уявної  ролі: «з
двома…». І  це  виказала  Салачова  Тихому.  Та  Барбаросса  під ними нічого  не
знайшов, інакше б не  вдирався до кабінету. Трампус був уже певен, що Барбаросса
не  знайшов нічого і в кабінеті;  те, чого він шукає, сховане в Жегушицях. А там
пантрує Клубічко,  котрий, очевидно, поїхав туди вночі.  Він схопить Барбароссу.
Достоту так,  як  завбачав. Аж  прикро, що  завше на його виходить… Тільки тепер
Трампус  згадав: Клубічко  казав  ще  в Брно, що  в Салачової в  саду  є  статуя
Артеміди. Так, але яка Артеміда його цікавила: жегушицька чи ця, з Вінічних гір?

— Чим він копав? — спитав Трампус. Трекова розглянулася.

— Оцим заступом. Наш садівник  забув сховати. Проте  цим заступом користується і
пан  професор Соумар.  У вільну часину він завжди приїздив сюди працювати. «Коли
не можу працювати у власному саду, то принаймні здобрюватиму своїм потом ваш», —
казав він  мадам. Інколи приїздив на світанні, відмикав ворота — він має від них
ключ — і від'їздив, перш ніж я вставала.

Кост, котрий почав розуміти хід думок свого шефа,  раптом осміхнувся і промовив,
ніби сам до себе:

— То ми поряд…

«Без сумніву, поряд», — подумав Трампус.

Пильно  оглянувши садок, вони повернулися до  кабінету  й зупинилися  безпорадно
перед купою розкиданих паперів і записників.

Кост дивився у вікно на мур довкола саду, який мусив перелізти злодій.

— Той  чоловік, —  мовив  за  хвилю, —  мусив.  бути легенький, як  пір'їнка,  І
спритний, як мавпа. Мур  щонайменше  півтора  метра  заввишки. Трампус устав  од
паперів і теж подивився на мур.

— Еге, — притакнув замислено. В пам'яті йому мимохіть постала одна картина, його
з  дружиною  Мальвіною запросили  в  гості. Оскільки більшість гостей були літні
люди,  розважалися розмовою про ознаки  старості. Хтось сказав,  що тільки  юнак
може  без допомоги  рук  підвестися  з  підлоги,  якщо  сяде,  схрестивши  ноги.
Пробували молоді і старі, але нікому не щастило; молодикам, мабуть, через те, що
перебрали міру під  час  випивки.  Пристали до  скромного  літнього  і  незвично
кволого чоловіка з яскраво-червоною бородоює. «Дайте спокій, — відмагався він, —
мені вже п'ятдесят…» Але коли  його  все-таки присилували, він  зробив це досить
легко. Його тоді  носили на  руках по кімнаті і частували моряцьким грогом. «Хто
це, скажи, будь ласка?»—спитав Трампус дружину. «Ти таки не знаєш  нікого,  крім
злочинців, — засміялася Мальпіна. — Та  це  ж  славетний професор  Соумар.  Його
книжку про поперекову пункцію переклали, певно, на всі мови». —  «Хірург?»  — «І
хірург також, — відказала  Мальвіна, —  він  майстер на всі  руки. Та  головне —
терапевт»,

Ні, таки справді, то був Соумар, він, мабуть, і тепер ще спритний, як танцівник.
Але… ошелешений Трампус несамохіть схопив Коста за плече, аж тому стало боляче.

— Вам погано?

— Ні, я щось пригадав, — відказав Трампус. Його  вразила червона борода Соумара.
Чому   Клубічко   почав   звати  незнайомого,   котрий   переслідував  Салачову,
Барбароссою?  Адже це означає «Червонобородий». Невже  він ще в Брно  запідозрив
Соумара?..  Але це суперечить його основному правилу: на  людину не можна класти
більше, ніж вона здужає донести. Професор Соумар був не з цих…

Трампус знов  подивився  на мур,  і  знову  йому  майнула думка… Голец казав, що
Соумар  приїхав звідкись  невдовзі  по тому,  як  привезли  Салачову до лікарні.
Соумар пояснив, що був у хворого  в селі. Але відразу ж по тому відвіз  Голца до
його помешкання  і сказав, що  поспішає до іншого  хворого. А вранці  Трампусові
поскаржився, що згайнував цілу ніч. Сюди ж хтось вдирався між  третьою і  п'ятою
годиною; по третій годині Соумар поїхав  з  Голцем  з лікарні, і то, здається, в
напрямі Ганспаулка; вернувся до своєї квартири десь по п'ятій, бо о пів на шосту
нарікав, що Трампус витяг його з постелі, заледве він ліг.

Схвильований  Трампус  розпачливо  глянув не  детектива  і, помітивши,  що  Кост
дивиться на нього так само, промовив:

— Чи не були  б  ви такі  люб'язні ще раз докладно  обстежити сад і  мур довкола
нього?

Кост стражденно посміхнувся і тихо сказав:

— Та  йду  вже, йду, пане. Але  викиньте з голови,  якщо дозволите вам порадити.
Воно не схоже на цього джентльмена. Це  все той суб'єкт, що тоді доклав рук… Він
ще нам покаже так,  що аж у  носі  закрутить. Куди там пану професору Соумарові,
адже він справжня панночка.




11


Зоставшись сам у  тиші,  Трампус підійшов до  стільчика біля піаніно  і  впав па
нього. Страшенно хотілося спати — це одне. Але гірше допікало сум'яття,  що його
пойняло. Кост був один із учнів Клубічка  і, як  усі його учні, молився на свого
вчителя. Те,  що сказав Кост  хвилину  тому,  були  слова Клубічка, а не  Коста.
Клубічко завжди дотримувався принципу —  ніколи не накладати  на  людину більше,
ніж вона здужає  піднести. Це був слушний принцип, і  Трампус ним теж керувався.
Якби він скористався  ним  і тепер, то мусив би  сказати: «Так, це панночка, хоч
чомусь і зветься Соумар.[В'ючак (чеськ.).] А тому й не докладай до цього рук!» І
виключив би його з  гри. Однак усе було не так просто. В цій справі та й взагалі
в житті  ніщо не  просто. З  цим основним правилом  дивовижно й завзято боролось
інше. Коли людина певний час служить в органах безпеки, вона не може, хай хоч як
опирається, вберегтися  від  певного роду інфекції, що  неминуче вразить  мозок,
уповзе до крові недовір'ям. Тому, хто довго служить в органах державної безпеки,
не так просто її уникнути, його так часто намагаються обдурити, що кінець кінцем
він  майже  всім  перестає вірити.  Величезна кількість людей  у тому  похмурому
житті, з яким  він стикається,  намагається його  перехитрувати, пошити в дурні,
збрехати,  збити з пантелику  всіма  можливими  способами.  Ті  способи безмежно
різні;  іноді  до смішного  безсоромні, іноді  неймовірно тонкі  й  вишукані, бо
ошуканство  належить  до   найвитонченіших  мистецтв.  Дехто  бреше  і  обдурює,
застосовуючи  найдосконалішу  логіку,  багато  хто  намагається  корчити  з себе
втілення невинності, а  якийсь  пройдисвіт починає  розігрувати спектакль; інший
тримається просто, як дитина. Як ота панночка, що про неї казав Кост.

Люди,  котрі борються за  свою  свободу, за  свої статки,  за свою вигоду або  й
тільки  за свій  престиж, —  неймовірно  винахідливі,  ниці,  лицемірні,  в  них
прокидається рідкісний  акторський хист, і декотрі чинять,  як справдешні митці…
Людину обдурюють  десять разів, сто  разів, і,  врешті, вона не вірить  нікому й
нічому.

З  роками  Трампус  упевнювався   в  непогрішності  свого  правила.  Траплялося,
підводила Клубічкова формула: не можна на людину валити більше, ніж вона  здужає
піднести. Найліпший доказ цього — справа  студента Максанта. Клубічко сам викрив
цього Максанта у вбивстві. Але, мовляв, убив не Максант, а його «лиха година». І
студента засудили всього на чотири роки.  То  чом же  й на професора Соумара  не
може найти лиха  година? «Втім, — казав собі Трампус, — я не підозрюю  його, він
для мене —  осереддя теоретично цікавого випадку, не більше  й не менше.  Цілком
зрозуміло,  що ми  починаємо шукати саме з тих, хто був найближчий до Салачової.
Соумар одвіз також із лікарні Голца, котрий мав сте— обіду він був ще в Празі, я
з ним  розмовляв  по  телефону.  Та  невдовзі  зник і знову виринув,  за  збігом
обставин, приблизно тоді,  коли Салачова повернулася до Праги.  Потім  на кілька
годин  випарувавсь ізнов, а  тим часом  хтось удерся  до  цієї вілли й перекинув
статую  Артеміди.  Соумар одвіз  також із  лікарні Голца,  котрий  мав  стерегти
Салачову. Звичайно, коли б тут був зараз Клубічко, то я почув би від нього таке:
«Але, парубче, не забувай однієї обставини  — Салачова не поїхала б саме до його
клініки, знаючи, що їй від  нього загрожує  небезпека». — «А що, коли вона цього
не знає?» Клубічко ще сказав би: «Будь ласка, не роби з простака Соумара демона!
Не може такого бути, щоб хитрунка Салачова жила стільки  років біля демона  і не
розкусила його!» — «А що, як Салачова справді проґавила?» Клубічко зареготав би:
«Не роби з нього геніального злочинця. В цій сфері більш як на халтурника він не
потягне».

Так, Трампус це знав. Знав він і те, що підозрює Соумара лише з відчаю. Вийшов у
сад, де сновигав Кост, ніби сподівався знайти якісь сліди на піску й камінні.

— Я  зазирнув у  цей сарайчик із садівниковим  знаряддям,  пане, —  звернувся до
нього Кост. — Ключ стирчав у замку.  Трекова цього не може пояснити, бо садівник
їй того ключа повернув. Вона повісила ключ на  кухні,  там  є гак, на  який вона
вішає все,  що  їй треба  мати напохваті.— Кост хвилю  повагався. —  Мені  б  не
хотілось вам цього  казати, щоб не збити  на манівці,  але відтоді, як садівника
відвезли до лікарні, тут  принаймні  двічі  був пан професор Соумар і працював у
саду.  Без  знаряддя  він не міг  обійтись, а  до знаряддя не міг дістатися  без
оцього ключа.

— Професора Соумара викиньте з голови, — буркнув  Трампус, відчуваючи, що не має
рації.

Кост хвилю повагався, перш  ніж промовити своє «атож», але відтак провадив трохи
рішучіше:

— Перед сараєм я знайшов слід. Взагалі єдиний у всьому цьому анахтемському саду.
Цікавий, ходіть гляньте на  нього. — Кост повів Трампуса до цегляного будиночка—
сарая. Земля перед сараєм була старанно посипана піском, в проміжку між сараєм і
газоном хтось  залишив три  сліди. Це були малі чоловічі  черевики, не  більш як
тридцять восьмого  розміру. — Трекова запевняє,— провадив Кост, — що в садівника
черевики щонайменше сорок другого розміру. — Він  подивився на Трампуса жалібно,
навіть  розпачливо, і  Трампус  зрозумів,  що  означає  цей  погляд.  Дуже  мало
чоловіків мають таку  невелику ногу,  і  тому вони  впадають  в очі. У професора
Соумара мала нога! — Я хочу підсумувати, з вашого дозволу.  Трекова  казала,  що
пан  професор  Соумар  учора  після  обіду  приїхав  допрацювати  в  саду,  але,
побачивши, який  душевний стан у нашої Трекової, хутенько накивав  п'ятами. І це
можна зрозуміти. Але факт, що перед тим він міг узяти цей ключ.

Трампус буркнув щось нерозбірливе.

— Проте вернімося до справи:  той чоловік, котрий  відчиняв сарай, лишив тут три
пам'ятки — сліди на диво малої чоловічої ноги, яку має професор Соумар.

— Звідки ви знаєте, що в нього мала нога?

— Якось він мене оглядав, і, коли ходив навколо кушетки, де  я  лежав, я подумав
собі: «Ну й ніжка!»

— Соумар міг  бути тут і міг залишити слід. Може, забув повернути Трековій ключ.
А грабіжник з цього недогляду міг скористатися.

— Я  теж  про  це подумав, —  погодився Кост, — тільки  от  сліди зовсім  свіжі,
погляньте на них… Хтось із малою ногою був  тут сьогодні вночі, це ясно як день.
Здуріти  можна, —  додав він пригнічено. — Що  то не професор — це ясно, але все
знов-таки свідчить, що це був він.

— Будь ласка, не дурійте, — буркнув Трампус.

— Але ж усе так дивно в'яжеться  одне з одним… Я його не підозрюю. Втім, куди не
поткнемося, скрізь наштовхуємося на цього  славетного курдуплика… Коли б я зараз
приніс його черевики,  б'юсь об заклад, вони підійшли  б до цих  слідів! — Якусь
хвилю Кост вагався. — Я хочу вам сказати, пане… я  мушу цим поділитися… той, хто
був тут удосвіта, був, далебі, пан професор Соумар. Та ви вже це знаєте!

— Я  вам цього не  казав, — відповів розгублено Трампус. — І навіть  якби це був
він, то він все одно не міг бути. Розумієте?

— Трохи розумію… Сказати вам, як я це собі уявляю?

Трампус стенув плечима.

— Отже,  як  на мій  дурний розум, —  вів  детектив, —  Соумар  домовився з пані
Салачовою. Так, пане, я  гадаю,  що між ними була домовленість. Якби це було  не
так, то я підозрював би, що він  сюди вдерся,  як грабіжник. Але оскільки я його
не можу підозрювати,  а  тільки здогадуюся,  що це був  він, то гадаю, що  він з
мадам у таємній грі, допомагає їй. Та чого я ніяк не втямлю, то це те, чому вона
з  усім  так криється перед нами. Пане  Трампус,  задумайтесь  іще  ось над чим.
Артистку привозять до Праги. Куди вона велить везти її?  Не додому, а до нього в
санаторій! Отже, висновок: він, напевно, — її захисник.

Трампус захоплено дивився на Коста. Це був  не тільки взірцевий Клубічків учень,
це був ще й кмітливий  чоловік. Мислитель.  Сам  Трампус  трохи складніше уявляв
собі цю  справу. Він гадав: дізнавшись, що лікар  Пулпан  приспав  Ліду,  Соумар
прийшов  до вілли  виконати  завдання  артистки.  Треба  поговорити з  Соумаром,
вирішив  Трампус.  Подивився  на  годинник.  Пів  на  восьму. Він,  мабуть,  уже
виспався. І саме в цю мить прибігла захекана Трекова.

— Ходила  дивитися до нашої поштової скриньки. Найшла там, окрім іншого,  оце. —
Жінка подала Костові телеграму на його ім'я.

Розклеївши і прочитавши телеграму,  детектив, зчудований, простяг її Трампусові.
У  телеграмі стояло:  «Кличте  допомогу, мабуть,  буде  новий напад».  Телеграму
підписав Клубічко.  Надіслано  з  Брно  о другій  годині сорок  хвилин. До Праги
дійшла о третій. Тепер пів на восьму. Трампус напався на детектива:

— Хіба ви не чули, як дзвонив поштар?

Перш ніж Кост устиг сказати щось на своє виправдання, озвалася Трекова:

— Він  міг  дзвонити  до  другого  пришестя: наш  дзвінок  ось уже  два  дні  як
поламаний, а електротехніка ніяк не докличешся.

Трампус гарячково міркував, наскільки  був здатний на це  його  стомлений мозок.
Звідки Клубічко  знає, що  буде вчинено новий  напад?  Пронюхав  під  час  своїх
розшуків у Брно, і з його боку це чесно — він поставив Трампуса до відома  через
Коста. Звісно,  шеф не  міг знати, що поштар не додзвониться  і  не здогадається
зателефонувати з пошти.  Видно, Клубічко  ліпше  осягнув гру, ніж він, і, певне,
доконався в Брно чи й у Жегушицях до головного. Як, зрештою, його й попередив…

Трампус пригнічено сказав Костові:

— Я  поїду в санаторій. Будь  ласка,  зателефонуйте до криміналки, щоб вам  сюди
послали ще одного чоловіка на випадок, якщо нічний напад буде повторено.

— Повторено? — вискнула Трекова. — Я збожеволію!

— Думаю, обійдеться.  А втім, біля  вас є Кост, а  за півгодини прийде  ще  один
чоловік.

Не звертаючи уваги на її бідкання, замислений Трампус сів у машину. Десь близько
другої години  ночі Клубічкові  спало  на думку, що па віллу буде вчинено  новий
напад. Чи  знав він, хто  саме нападатиме? Костова версія дуже цікава  і  цілком
імовірна.  «Є підозрюваний, — сказав  собі Трампус. —  Але  ми  не маємо підстав
підозрювати  його в  чомусь поганому; мабуть, у  цій  таємній  грі він допомагає
Салачовій, котра криється від нас. Можливо, Салачова знає, що Барбаросса діятиме
блискавично, а нам вона  просто не довіряє… Але яка в цій грі ставка? Цікаво, чи
знає це Клубічко?..»

Згадавши  про Клубічка, Трампус повернув авто і замість лікарні поїхав  до  КНБ.
Там на нього чекала Клубічкова «блискавка»: «_Стежити_за_Соумаром_».

Телеграму було надіслано о сьомій годині з Турнова.




12


Коли   Трампус  зупинив  авто  перед  великою  сірою,  майже  казенною  будівлею
санаторію,  неподалік від  входу  стояв  дорожній  шестициліндрових  з  емблемою
Ескулапової змії на радіаторі. Гарна машина була геть заляпана болотом.

«Соумар уже в  санаторії», — подумав він. Голец, котрий  теревенив із  сторожем,
сказав  йому,  що професор приїхав о  чверть  на  восьму.  Так, із Салачовою все
гаразд, досі міцно спить. Професор у своєму кабінеті на першому поверсі.

Трампус тричі  постукав. Ніхто  не відповів.  Трампус  відчинив  двері. Професор
сидів, занурившись  у  великий фотель за письмовим столом. У цій незручній  позі
він непробудно спав, склавши на животі руки.

— Добрий день, — голосно привітався Трампус.

Прокинувшись, Соумар злякано глянув на Трампуса, потім засміявся:

— Даруйте, несподівано заснув. Це інколи трапляється зі мною — відтоді, як почав
старіти. Втім, сьогодні я спав зовсім мало.

— Я теж спав, мабуть, якихось півгодини.

— Бідолашний! То хоч сядьте. Що вас до мене привело?

Трампус бачив, що Соумар украй  стомлений. Під очима набрякли мішки, його завжди
рожеві щоки були ніби з паперу, очі — неспокійні.

— Я прийшов заради пані Салачової.

— Ну,  звісно, що в мені цікавого для  вас! Вона міцно спить, —  провадив Соумар
майже  автоматично голосом  людини, яка  допіру  прокинулася зі сну. — Я до  неї
навідувався.  Вона нічого  не розуміє. Перебуває в стані хворобливої сонливості.
Випивши таких сильнодіючих ліків, ви ж самі розумієте… Пулпан передав куті меду,
але я  не дивуюся,  навіть схвалив його вчинок. Схоже на те, що вона  спатиме до
півночі, а може,  й довше. Ви, певно, хочете  з нею поговорити, але боюся, що  з
того нічого не вийде.

— Ми зайшли  в безвихідь, — мовив Трампус, — ї допомогти нам  може  тільки  пані
Салачова. Тим паче, що зараз важить кожна година.

Соумар похитував головою:

— Цілком вас розумію. Такий випадок!  Але якщо йдеться, як я здогадуюсь, про те,
щоб  я  її  розбудив, то нічого з цього  не  вийде, хоча  мені вас і щиро  жаль.
По-перше, з лікарського погляду: з нею стався б жахливий шок,  і за це  лікареві
потім довелося б суворо відповідати; по-друге,  ви  не  почули б від неї  нічого
путнього,  бо  вона задурманена.  Якщо  ви наполягатимете, щоб я її  збудив,  то
принесіть  письмовий  наказ згори.  Чому?  Бо  існує  правило, що  після  такого
наркотика треба  чекати, поки  хворий  прокинеться  сам. Здавалося, Соумар тепер
охоче попрощався б із Трампусом, але той не рухався. На столику перед ним лежала
мармурова голівка дорослої людини завбільшки з кулак, і він дивився на  неї теж,
як задурманений. Окремі  частини черепа  й  мозку були пронумеровані.  Він  узяв
голівку в руки і вдавав, наче розглядає.

— Це  мені подарувала Ліда, — мовив Соумар. — Учора, коли  прийшла  по  довідку.
Вона інколи робить своїм приятелям такі подарунки. Не дуже часто. Наскільки я її
знаю, однієї чудової днини вона забере це назад.

Трампус не звернув на його слова ніякої уваги і сказав:

— Я прийшов побалакати з вами.

— Вам потрібна лікарська порада? То я мушу вас записати, а ви — заплатити гроші,
 засміявся Соумар. — Розказуйте, серденько, що з вами?

Трампус похитав головою:

— Я ж вам уже сказав, що  прийшов заради пані Салачової. Просто хоч гвалт кричи.
Стільки всяких подій, а я ніяк не можу підібрати ключа.

— Ви,  певно,  гадаєте знайти  його  в мене? —  спитав  Соумар. — Ключа  тут ви,
звичайно,  не знайдете, але я прислужуся вам, як  тільки зможу. Лишень боюся, що
багато я  не знаю.  Власне, знаю зовсім мало. Візьмімо з самого  початку. Вчора,
приблизно о пів  на десяту,  я саме зібрався йти до клініки,  коли  сюди влетіла
Ліда: «Напишіть довідку, що я не можу ввечері грати». Я міг це виконати з чистим
сумлінням, бо  стан її справді був  кепський.  Одержавши довідку,  вона зажадала
зробити їй підкріпну ін'єкцію. Я намішав вітаміну В і покликав сестру. Поки вони
були отам за ширмою, я курив.  Коли Ліда вийшла, я помітив, що  вона  стурбована
більше, ніж у найкритичніші для неї дні.

— От ми й дійшли до  суті справи, — перебив його Трампус— Ви здогадуєтесь, що її
так стурбувало?

Соумар хвилю пильно дивився на співрозмовника, відтак забрав  мармурову голівку,
поставив її на стіл і хитнув головою:

— Напередодні  ввечері я бачив  її в  концерті.  Паленічек  грав  Дебюссі,  і  я
блаженно  спав. Нараз  мене розбудила тиша—наді мною стояла Ліда. Сміючись, вона
сказала, що це задорогий  сон.  Чого, мовляв, я ходжу в концерти? Щоб виспатися?
«Ні,—відповів я, — того, що я  старий парубок». — «Однаково, — відказала вона, —
якби ви оженилися, то знов-таки мусили б ходити в концерти задля своєї дружини».
Так ми  розмовляли аж до кінця антракту.  Я хотів одвезти  її додому, але вона з
кимось щезла.  Вернуся до суті: учора ввечері не було  помітно,  що з  нею  щось
діється. —  Соумар  хвилю помовчав. —  Але  цілком можливо, вона прокинеться  ще
ввечері. Може, через десять годин вона й розкаже вам, що то було.

— Це для мене трохи задовго, — з досадою мовив Трампус.

Соумар знизав плечима.

— Для мене, власне, також, але що вдієш.

— Ви не питали її, навіщо їй та ін'єкція і чому не може ввечері грати?

Соумар похитав головою:

— Не спитав, бо,  крім  усього  іншого,  вона  ще й  страшенно  поспішала.  І я,
зрештою, теж.

— Гм, — буркнув Трампус, — я дізнався, що ви її особистий лікар.

Соумар кивнув головою.

— То вам не здається, що ви мали б її про це все ж таки спитати?

— Ні,—стомлено   відказав   Соумар   і  закурив  сигарету,  мабуть,   щоб  трохи
підбадьорити себе. —  Само  собою  зрозуміло,  що повинен був,  але все-таки  не
спитав.

— Чому?

— Бо  вже  маю деякий  досвід. Є пацієнти балакучі,  котрі  скажуть  більше, ніж
знають. Таких чимало, оскільки здоров'ячко для егоїста — найголовніший статок, і
переважна більшість  людей,  принаймні  з цього погляду,  егоїсти. Але є ще інша
категорія  пацієнтів,   зовсім  нечисленна,  з  яких  їхні  таємниці  доводиться
просто-таки витягати. Ліда належить до останньої  категорії. Якщо не  хоче  сама
поділитися…

— Цього разу вона теж не хотіла?

— Мало  того: давала зрозуміти, що  бажає  від мене лишень довідки,  ін'єкції, і
нічого  більше. Одне слово, розмови з  нею не вийшло. Я  порадив їй піти додому,
опустити  штори  й  спробувати  заснути.  Вона глузливо  осміхнулась і попросила
сигарету — ну, думаю, зараз піде. Ні. Хвилю чадила, як димар, раз  у раз на мене
поглядаючи. Потім зненацька:  «Соумарчику,  ви часом не  маєте при  собі великих
грошей?» —  «Що  це значить  —  великі гроші?»— спитав я. «Двадцять чи  тридцять
тисяч». — «Стільки в мене, певна  річ, нема», — відказую.  «Я задовольнилася б і
меншою сумою», — каже вона на те. Я ніколи не знаю, скільки маю при собі грошей,
тож пошукав у кишенях і знайшов тисячу п'ятсот. Вона взяла їх, зауваживши, що це
дуже мало.  Я подумав, що можна позичити  в касі  санаторію. Роздобули  ще. Вона
забрала геть усе й не лишила мені навіть на сигарети.

— Ви знаєте, навіщо їй було стільки грошей?

Соумар стенув плечима:

— Тоді я, звісно,  по знав, а гонор знаю так  само добре, як і ви. Отож відклала
недокурену сигарету  й подала мені руку. Я ще  спитав, чи  можна прийти до неї в
неділю. В цей день мені дозволено  з  кількома приятелями  відвідувати  її.  Між
ними, до речі, і ваш шеф Клубічко.

— Знаю.

— Що, власне, робить Клубічко? Як він  міг доручити цю справу вам? Я, звісно, не
хочу сказати,  що ви не компетентний, але, так би мовити,  знаючи  їхню  дружбу,
гадав, що Клубічко сам за  це візьметься. —  Трампус мовчав, і Соумар закінчив —
Вона  не сказала  мені нічого певного. Тільки мовила:  «Зателефоную  вам. Цілком
можливо, що я не буду ще в формі…» А тоді: «Бувайте, Барбароссо», — і пішла.

Трампус, почувши ім'я «Барбаросса», насилу стримався.

— Як вона вас назвала?

Соумар стомлено посміхнувся:

— Барбароссою.  Їй заманулося так мене  звати через мою бороду. Здебільшого Ліда
мене інакше й не зве, їй це дуже подобається.

Трампус   задумався.   Клубічко,  звісно,   знав,  що   Салачова  кличе  Соумара
Барбароссою. Але, до  дідька, чому ж він одразу почав звати невідомого нападника
Барбароссою? Випадково?  Чи підозрював  Соумара? А телеграма, де йшлося, щоб він
стежив за Соумаром? Справді, на хвилю в Трампусові спалахнула підозра.

—І потім ви вже нічого про неї не чули? — спитав.

— Нічого, аж до повідомлення по радіо. Про  нього  я дізнався од  пані Гейдової,
телефоністки нашого комутатора, великої Лідиної шанувальниці. Тоді  я зміркував,
навіщо було їй стільки грошей.

— Ви справді розповіли мені все, що знаєте? — збентежено спитав Трампус.

— Усе. Втім, щиро кажучи, я сподівався дещо почути й від вас.

— Дозвольте вас запитати,  де ви  були сьогодні  вночі? —  ще  більш  збентежено
спитав Трампус.

— Та я ж вам сказав уже по телефону. Був у хворого, аж у Полічці. Втім, приїхав,
на жаль, запізно. Тяжкий випадок крововиливу в мозок.

— Мушу вам дещо розповісти,  чого ви, можливо, не знаєте. Сьогодні між третьою і
п'ятою годиною хтось удерся до вілли  пані Салачової.  Невідомий щось шукав  під
статуєю  богині  Артеміди в саду  і під двома  рододендронами, які росли  поряд.
Знаряддя взяв  у  сараї  садівника.  А  не знайшовши  того, що  шукав,  заліз по
дощечках до  кабінету,  де  пані  Салачова залишила відчинені вікна, нишпорив на
столі, проте, мабуть, чогось злякався і втік.

Соумар мінявся на очах. Подив, тривога і, нарешті, жах відбивалися йому на виду.
Професор скочив, схопив Трампуса за плече, аж тому стало боляче, і вигукнув:

— Це правда?

— Я щойно звідти.

— Але ж  це жахливо! —  вигукнув Соумар  і  знов  упав  у  крісло. —  Це  просто
неймовірно.  Я  пригадую,  там  справді  була  статуя  якоїсь богині,  здається,
Артеміди. —  Відтак  вирячив  на  Трампуса очі і сказав: —  І  ви,  як  я  тепер
зрозумів, подумали, що це вчинив я?!

— Це не остаточний висновок.  Однак є дві  істотні деталі. Чоловік, який викопав
богиню, знав, де залишають ключ од садівникового сарая. Я гадаю, що взяв він той
ключ по  обіді, а ви,  як твердить детектив, були на віллі після обіду і знаєте,
де вішають ключ, — Відтак показав Соумарові на  його ноги:  —  Злочинець залишив
біля сарая  сліди. Це сліди  дуже  малої ноги. У вас теж, бачу, надзвичайно мала
нога.

— Справді,— погодився Соумар, — з примхи природи  я маю незвичайно малу, як  для
чоловіка, ногу, тільки боюся,  що це  ще  не  привід, аби ви  мене заарештували.
Хоча, — додав  іронічно, — багато що свідчить  проти мене. Я ладен заприсягтися:
про  цю таємничу  аферу не знаю анічогісінько! Крім того, маю незаперечне алібі…
Подзвоніть лишень  до  помешкання  начальника відділу  Направіла  з міністерства
внутрішніх справ. Спитайте,  кого кликали о третій годині  ранку до  хворої пані
Направілової. Спитайте також,  чи правда, що  нещасний, невиспаний Соумар  був у
них  приблизно від  чверть на  четверту і майже до пів на шосту. Відтак покличте
детектива  із  прохідної й запитайте його, чи правда, що  я з ним розмовляв отут
сьогодні вранці  приблизно  о  третій  годині. А  з'ясувавши  все  це,  згадайте
ласкаво,  о  котрій  годині  ви  підняли  нещасного  Соумара,  не гідного  свого
одіозного  імені,  з  постелі, аби наказати  йому  пильнувати  Ліду,  як  зіницю
власного ока.  (Хоча дозволю собі  зауважити,  що про свою зіницю  я взагалі  не
дбаю). Якщо ви  пам'ятаєте, було це десь перед  сьомою. Отже, різниця  становить
приблизно двадцять п'ять хвилин, а цього мені, мабуть, не вистачило б доїхати до
Вінічних гір і зробити там маніпуляції, котрі вимагають, певно, більшого часу. —
Соумар перевів дух  і  провадив — Нещасному, невиспаному Соумарові  потрібен був
той  час, аби,  клюючи носом над  кермом, добутися, нарешті, до постелі. І потім
спитайте на прохідній, коли я прийшов до лікарні сьогодні вранці. Вам скажуть: о
чверть на восьму. До цього пояснення: після розмови з  вами я вже не міг заснути
і тому вирішив, що краще поїхати  сюди. Усе це ви можете перевірити з цілковитою
точністю, і тоді, мабуть, вам стане соромно, що ви могли мене запідозрити.

— Я вас не підозрюю, — ніяково відказав Трампус, — тільки з обов'язку  перевірив
деякі неясні моменти.

Соумар подивився на годинник.

— Гадаю,  ви уже все  перевірили, — мовив  іронічно. —  А  тепер мені  треба  до
клініки. Після того, що ви  мені наговорили тут  про Ліду,  ох, і наставлю  ж  я
діагнозів! Хоч би холери не виявити…

—Іще слово, — сказав Трампус. — Ви не  були сьогодні вранці на віллі, але  хтось
там був. Той  «хтось» знає,  де  висить  ключ  од  сарая, і взагалі  складається
враження, що  він у  домі знає геть усе.  Ви  мені самі сказали,  що належите до
найближчих друзів пані  Салачової. Чи  не пригадаєте,  хто ще знає все це,  крім
вас?

Соумар похитав головою.

— Чому ви не хочете мені цього сказати?

— З  тієї простої  причини,  що я такої людини  не знаю, —  відповів  Соумар  не
вагаючись. — Ходить нас до неї  п'ятеро  чи шестеро, це  і  є, можна сказати, її
найтісніше коло. З них  тільки я  захоплююся садівництвом. Проте Ліда  може мати
іншого приятеля або інших  приятелів, про  яких мені не відомо, і  хтось  із них
може поратися в неї в саду й знати геть усе.

Тої хвилини у двері  постукали, і до приймальні ввійшла молода жінка, струнка, з
природним  золотавим  волоссям,  дуже  вродлива.  Одягнена  вона  була  так,  як
одягаються в санаторії офіціантки: коротка чорна сатинова сукня, білий фартушок,
на голові  чепчик. Усміхнулася,  поставила  на  стіл  тацю  і  сказала  приємним
меццо-сопрано:

— Другий сніданок для пана професора.

Потім знову чарівно всміхнулася обом  і пішла. В дверях  майнули її повні  гарні
ноги.

— Новенька, — сказав Соумар, — я ще її не бачив. А втім, тут весь час нові люди.
Скажіть мені, Трампусе, коли людство нарешті вгамується? — Не чекаючи відповіді,
механічним рухом  узяв  з таці рогалик, одламав  шматочок і  поклав у рот.  Було
видно, що він вдячний  за цю турботу про його особу.  Відтак узяв виделкою трохи
плову і  проковтнув.  Ще  взяв  плову, шматочок  рогалика, тоді запив це кавою і
вельми бадьоро підвівся:

— То я можу іти?

— Ще одне  слово, —  пробурмотів Трампус. — Яка нога в колишнього  чоловіка пані
Салачової?

Соумар,  котрий  уже  стояв  біля  вішалки,  здивовано  зиркнув  на  Трампуса  й
засміявся.

— Не  знаю, — відказав  глузливо. — Ніколи  не  звертав на це  уваги.  Оглядаючи
хворих, не дивлюся на їхні ноги. На жіночі теж. Я не швець.

— Ви оглядали його коли-небудь?

— Двічі.  Ліда посилала його до мене,  у нього хворі нирки. Я вже вам, здається,
казав, що хоч вони розлучилися, Ліда,  однак, дбає про нього. Втім, до мене може
прийти  будь-який хворий. Гадаю, в нього  нормальна чоловіча нога. Мабуть, така,
як у вас чи в Клубічка.

— Але в Клубічка нога мала! — мимоволі вигукнув Трампус.

— Тож і не виключено, що людина, котра завдала вам стільки мороки, був ваш  шеф.
Тільки Салач вродливець,  а от про  Клубічка, мабуть, цього не скаже навіть його
найліпший приятель. А тепер ви мене справді пустіть. Сьогодні субота, а в суботу
у клініці завше цирк, бо люди, якщо ви помітили, найохочіше йдуть до лікаря саме
в суботу.

Соумар  вийшов, однак відразу ж повернувся, взяв зі столу  мармурову статуетку й
поклав до портфеля.

— Гарна робота, — сказав, — продемонструю  частини  черепа і мозку в клініці.— І
вийшов.

Тепло і тиша подіяли на Трампуса так, що він сів у  крісло, сподіваючись хвильку
відпочити,  і  непомітно  заснув.  Збудив його якийсь  шурхіт.  Розплющив  важкі
повіки: офіціантка  прийшла прибирати посуд після сніданку.  Погляд її заметався
по столу,  та, зустрівшись  із  Трампусовими  очима,  вона взяла хутенько  тацю,
всміхнулася й вийшла своєю пружною ходою.

«Справдешня манекенка», — подумав  Трампус. Кілька хвилин єну підбадьорили його.
Він зрозумів, що підозрювати Соумара смішно; професор не має нічого  спільного з
Барбароссою.  Так,  але,  багато   знаючи  про  Салачову,  професор,  однак,  не
прохопився б  і словом навіть на  тортурах.  «Неясна  Клубічкова  телеграма мала
інший зміст, ніж я гадав. Треба пильнувати, щоб Соумарові нічого не сталось. Але
який  зв'язок є між ним і справою Салачової?  Знатиму  про це  тільки тоді, коли
Салачова  прокинеться. Тож будемо його стерегти». Трампус гукнув Голца  й послав
до клініки, наказавши  не зводити очей з Соумара й зателефонувати до криміналки,
щоб сюди прислали іншого детектива.

Розглядаючи пейзаж на  стіні й  мріючи про  годинку сну більше, ніж про спасіння
душі, Трампус уперше  відчув страх, що взяв на свої плечі надсильний тягар. Коли
він вимагав  у Брно  від Клубічка  доручити йому цю справу, вона здавалась надто
простою.  Думав,  що  примусить  Салачову,  коли  наздожене, пояснити  все.  Але
артистка  нічого  не пояснила, бо Пулпан  її  приспав. І  що  найгірше  — справа
розвивається дедалі зловісніше, а він до неї не може  підібрати ключа. Тепер усе
було ще заплутаніше, ніж напочатку. Сподіватися можна тільки  на те, що Салачова
прокинеться завчасно і схоче дати свідчення. А як не схоче?

Зненацька задзвонив телефон. Трампус узяв трубку.

— Трампус. Професор у клініці.

— Саме  ви мені й  потрібні, пане, — озвався знайомий голос. — Це Кост  із вілли
Салачової.

— Знов щось сталося? — злякано спитав Зденек.

— Нічого не  сталося, пане, але  з  криміналки  сюди протелефонували текст нової
телеграми пана Клубічка.

— Що там іще? — невдоволено спитав Трампус.

— Я вам прочитаю, пане, тут зовсім мало: «Трампусові. Ви насправді стежите за С?
 Це все, пане.

Трампус поклав трубку. «Що б це могло бути? Клубічко, певне,  дізнався, що хтось
замишляє лихе проти Соумара, й сумнівається, чи я стережу його  досить пильно… —
Нараз сонливість  його пропала, він  підхопився  з  крісла. —  Але ж я й справді
погано стережу. Пустив  без нагляду до клініки й задовольнився тим, що аж  через
десять  хвилин  послав  слідом  Голца. І навіть  не сказав Голцеві взяти таксі».
Трампус  уявив  собі клініку. Соумар  бігає  з  палати  до палати, як то роблять
боги-професори,  йде  коридорами, де  чекають пацієнти. Потім, відпустивши  весь
почет,  професор ввійде до свого  кабінету  й прийматиме  хворих.  Між ними може
затесатися суб'єкт, що має вчинити на нього замах. І зробить не зовсім легко, та
ще й  зникне непомітно.  Яка там користі, від Голца? Коли  б він  навіть захотів
піти  з  професором до  кабінету, Соумар  його  напевно  прожене.  Треба витягти
Соумара з  клініки. Не  роздумуючи  довго,  Трампус схопив  телефон  і  попросив
з'єднати його з клінікою Соумара. Минула вічність  — може, хвилин  п'ять, — поки
озвався невдоволений Соумарів голос.

— Це я, Трампус, професоре. Ви повинні негайно повернутися до санаторію.

— Оцього  я  не зроблю, — відказав Соумар стомлено. — Як це ви собі уявляєте?  Я
допіру зробив  обхід і  зараз  оглядатиму пацієнтів.  Гадаю,  що їх у приймальні
щонайменше  двадцять  душ. Повернуся не раніше ніж  за  годину; точніше, це буде
години за дві, навіть коли я поспішатиму.

— Але цього вимагає справа Салачової,— збрехав Трампус.

Соумарів голос набув зовсім іншого відтінку.

Що з нею? — спитав він стривожено. — Щось сталося?

— Вона прокинулась, і з нею  стався новий  приступ. Асистент не може  дати  собі
ради, і тому я дзвоню вам.

— Гаразд, зараз буду.

«Хвалити бога, — подумав  Трампус, —  усе йде як  по маслу.  А тепер я  його тут
замкну, хай хоч гопки скаче».

За  хвилю в коридорі почулися квапливі кроки  —  двері розчахнулися, і на порозі
став захеканий Соумар.




13


— Що з Лідою? — вигукнув він. — Де Пулпан? Що це був за приступ?

— Уже минув. Вона заспокоїлася і знову спить.

— Я дуже радий, — з  великою полегкістю мовив Соумар. —  Щиро кажучи, я боюсь її
пробудження, як грішник пекла, — З цими словами він простягнув руку до кнопки.

— Хочете кликати доктора Пулпана?

Соумар кивнув головою.

— Сподіваюсь, він мені змалює її приступ краще, ніж ви.

— Не кличте. Він вам нічого не змалює — приступу не було.

— Але… — випалив зчудований Соумар.

— Я не міг придумати нічого розумнішого, щоб витягнути вас із клініки.

Соумара затіпало від люті,

— Навіщо ви хотіли мене витягти з  клініки? — напався він на  Трампуса. — Навіщо
ви мене  з  неї  витягли? Щоб допитувати? Вам  не здається, що це зухвальство  з
вашого боку? Я ж вам розповів уже все, що знав. Ви подумали про те, що через вас
я  покинув  там  людей,  з-поміж  котрих  декому  справді  потрібна моя  негайна
допомога?

Соумар насунув на голову капелюх і рушив до дверей.

— Мені шкода, професоре, — сказав Трампус, — але ви повинні зостатися тут. Тобто
я вас не можу відпустити до клініки. Хай вас там замінять.

— Ви що, збожеволіли? — обурився  Соумар. — Клініка не кіно, люди ходять туди не
заради втіхи. Коли  ви вже так затялися… —  він  хвилю  подумав  і докінчив — То
обіцяю вам, що приїду на новий допит відразу ж, тільки-но скінчу прийом.

— Я повинен вам сказати, що йдеться не про допит.

— А про що ж тоді?

— Я мушу взяти вас під варту, — збентежено мовив Трампус— Це, на жаль, неминуче,
хоч я дуже шкодую.

Соумар вирячив на нього очі:

— Взяти під варту — мене? Чому? Ви нормальна людина? Може, ви хочете сказати, що
заарештовуєте мене?

Трампус захитав головою:

— Взяти під варту і заарештувати — це різні речі.

Соумар вибухнув:

— Слухайте, як це все розуміти? Ви що, збираєтесь обмежити  мою особисту волю? А
є у вас на це право? Нема! Чи, може, є?

— Нема. І попри все я мушу взяти вас під варту.

Соумар аж захлинався від люті:

— Я про себе не надто високої думки, приятелю, але певен, що директор клініки, а
також цього санаторію міг би вам за цю витівку добряче нагріти чуба.

— Абсолютно справедливо, —  погодився Трампус. — Однак послухайте,  професоре, я
вам розкажу, чому так роблю. Мабуть, годину тому  Клубічко надіслав  телеграму з
наказом  стежити  за  вами, а щойно надіслав другу. Як я можу стежити за вами  у
клініці?

Соумар здивувався й сказав тільки:

— Але ж…

— Клубічко, —  вів далі  Трампус, —  ніколи не був панікером, і  якщо  він двічі
нагадав мені, аби  я охороняв вас,  то  в  нього  є  на  це  підстави і, мабуть,
серйозні. Ось у чому суть  справи.  Можливо, мені  слід було  поїхати  по вас  у
клініку, проте я  мушу  тут стерегти  пані Салачову. Що я  мав робити? Просто не
придумав нічого ліпшого, як виманити вас із тих клінічних джунглів.

Соумар трохи заспокоївся.

— Хоч Клубічків інтерес до моєї нікчемної особи мене дуже тішить, — відповів він
голосом,  у якому  ще  бриніла  злість, — але,  на  мій погляд, він,  безумовно,
перебільшений. Я не думаю, щоб мені загрожувала небезпека, не уявляю, чому і від
кого. Знаєте що? Замовимо «блискавкою» Брно і спитаємо Клубічка.

— Його там нема, — відказав розпачливо Трампус,

— То де ж він?

Трампус схопився за голову:

— Коли б я знав. Просто зник.

— Ну й ускочив я в халепу, — пробурмотів Соумар.

А за  хвилю додав —  А втім, спосіб,  у який  ви  хочете  виконати  його  наказ,
нездійсненний. Припустімо, сьогодні мене у клініці  заступлять помічники,  а  що
робити з іншими хворими,  яких, до речі,  в місті багато? Асистентів послати  до
них я не можу, бо вони не сміють  виходити з клініки. До речі, серед них  і пані
Направілова,  дружина  вашого  начальника  з  міністерства  внутрішніх  справ, і
хвороба її  серйозна.  Та й тут, — додав, розпалюючись  знов, — у  санаторії маю
праці по зав'язку. Жодного вільного ліжка. Може, думаєте ходити за мною назирці,
як вірний сенбернар?

— Ніхто  вам не  заборонятиме їхати  до хворих, — нерішуче  проказав  Трампус, —
тільки в супроводі моїх людей; ви вже, будь ласка, стерпіть. У санаторії за вами
ходитиму я чи хтось інший. Дасте нам білий халат, та й усе.

— Ви справді збожеволіли, — сердито мовив Соумар. — Чоловіче, я охоче послухався
б вас, якби бачив у цьому хоч  краплю  глузду, але  все,  що ви  мені сказали, —
нісенітниця,  нісенітниця. Ніхто  проти  мене не замишляв  і  не замишляє нічого
злого. Я вам  заявляю, що  під вашим наглядом до хворих  не  поїду і не  ворухну
пальцем,  поки не матиму повної волі. Так, — додав злорадно, — або ви  повернете
мені повну волю і я поїду до пані  Направілової, або ж,  якщо наполягатимете  на
своєму,  змушений  буду,  на  превеликий  жаль, повідомити  кого  треба,  що  ви
перешкоджаєте мені виконувати лікарський обов'язок.

— Професоре!

— Будь ласка, — відрубав Соумар, — не вдавайтеся до зворушливого тону, це марно.
Ви чули моє останнє слово.

Перш ніж Трампус устиг щось на  це  відповісти,  у двері хтось рішуче  постукав.
Трампус запитально дивився на Соумара.

— Ну,  добре, впустіть, — сказав глузливо Соумар. — Ви ж біля мене, то,  мабуть,
зі мною нічого не станеться.

— Заходьте! — гукнув Трампус.

На превеликий подив, у дверях з'явилась  пані  Трекова. Трампус хвилю дивився на
жінку, як на привид, не вірячи своїм очам, а коли отямився, напав на неї:

— Пані Трекова! Це справді ви?

— А хто б іще? — потвердила економка. — Моє шануваннячко!

— Але, пані Трекова, заради всіх святих, що ви тут робите? Чому ви не на віллі?

— Чому  я не  на віллі? —  войовничо відрізала Трекова. —  З  двох причин, пане.
Перша та, що  сюди  мене покликала мадам. А друга? Скажу й другу: адже  я тільки
слаба  жінка. Боялася  зостатися  вдома  сама. Не дивіться  на мене так, справді
боялася. Може, пане, ви запросите мене сісти?

Трампус приголомшено дивився па неї.

— Мені не причулося? Хто вас сюди покликав?

— Сідайте,  пані Трекова, —  люб'язно запросив Соумар. — Хоч  я не впевнений, чи
сміє в'язень пропонувати крісло.

— Дякую, пане професор, ви вельми люб'язні.— І, звертаючись до Трампуса: — Я вже
вам  сказала, пане. Мадам. Хоч  і не особисто,  а через  канцелярію санаторію. —
Пані Трекова обернулася  до  Соумара  і розповідала далі:—Так, мені подзвонили й
сказали: тут є для вас записка від мадам: «Люба пані Трекова, мені вже краще,  я
прошу  вас  негайно  приїхати  до  мене». —  Обернулася  до Трампуса,  войовничо
скінчила: — Гадаю,  пане, що  якби  ви  отримали такий ясний  наказ, то  теж  би
послухались.

— На бога! — вигукнув Трампус. — Пані Салачова не могла вас покликати!

— Чом не могла? — спитала Трекова недбало.

— Бо вона досі міцно спить.

Трекова витріщила  на нього очі,  а тоді  благально  подивилася на Соумара.  Той
стенув  плечима й набрав  по внутрішньому телефону  якийсь номер. Запала глибока
тиша. Відтак почувся голос:

— Це ви, пані Гейдова? Говорить Соумар. Скажіть, будь ласка, лікарня просила ось
тепер,  опівдні, квартиру пані Салачової? Ні?  Ви  знаєте це цілком певно?  Так,
дякую… — Повісив трубку і звернувся до Трекової: — Мені дуже  шкода,  пані,  але
хтось пожартував. До лікарні вас нині не кликали.

— Але ж… — зіпнула Трекова.

Соумар знизав плечима:

— Вас  не кликали,  це правда.  Кожна  розмова  від нас, зі  швейцарської й  від
пацієнтів,  іде через  комутатор.  Там  сидить ретельна  працівниця, між  іншим,
велика шанувальниця пані Салачової. Пані  Гейдова багато разів з'єднувала мене з
Лідою.  Неодмінно  запам'ятала  б, якби хтось просив  квартиру  артистки.  Втім,
опівдні вона мене  питала,  чи це  правда, що  у нас  лежить  пані Салачова.  І,
нарешті, мадам не могла нікого кликати, бо  вона, як вам уже сказав пан Трампус,
міцно спить.

— Але ж, пане професор… — безпорадно пролебеділа Трекова.

— Послухайте, —  нервово  сказав Трампус, —  що  це  ви  верзли  про  те,  буцім
зосталися  у віллі самі і  що  вам страшно? Адже ви були не  самі, а з Костом. Я
навіть  Звелів  йому для більшої певності покликати  помічника. Будьте  ласкаві,
поясніть мені це!

— Той помічник таки  прийшов. Десь за півгодини після того, як ви поїхали. Такий
солідний  чоловік,  але в нього  жахливий нежить. Я мусила йому нагріти чаю, аби
нам усього  не обічхав. При тому він з'їв цілу коробку печива, до речі, останню,
і я не знаю, що на це скаже мадам.

— Розповідаєте ви дуже цікаво, — нетерпляче перебив її Трампус, — але якби трохи
стисліше…

Трекова холодно глянула на нього й вела далі:

— Де я  зупинилася, коли ви мене  перебили? Ага,  на  тому  вашому  чоловікові з
нежитем. Отож коли він доїв  останній  шматок печива, задзвонив телефон. Чоловік
узяв трубку, йому  щось сказали, і  він гукнув до  мене: «Пані Трекова, покличте
мені,  будь  ласка,  колегу». Пан  Кост  никав по  садку.  Він теж  побалакав по
телефону, а  тоді вони обидва прийшли до  мене,  і пан  Кост мовив:  «Жаль, пані
Трекова, нам тут дуже  подобається, але нічого не вдієш, отримали наказ  негайно
залишити віллу». — «Ви з  глузду з'їхали, — напалась я  на нього, — хочете  мене
зоставити  саму в такій скруті!» Пан  Кост  здвигнув плечима, і я  незчулась, як
вони  схопили капелюхи й щезли. Я  марно кричала, що коли хтось удереться, то це
буде на їхній совісті. Поки  я стояла як стовп,  знову  задзвонив телефон.  Любі
панове, аби ви чули, як те дзвоніння розляглося в порожній віллі! Мені аж мурахи
по спині поповзли. То дзвонили мені, щоб  я  прийшла сюди. Що там казати, це був
для мене справжній рятунок.

«Після мене хоч потоп!» — подумала я, замкнула й поїхала до лікарні.

— Сподіваюсь, ви їхали на таксі? — розпачливо спитав Трампус.

— Таке питаєте, пане! Де  ви в нас піймаєте таксі? Хіба  тільки  на Вацлавському
майдані й перед вокзалами. Ми ж на самому кінці світу. Я їхала трамваєм.

— Це означає, що ви згайнували три чверті години! — зловісно вигукнув Трампус.

— Годину, пане, бо я спершу забігла до магазину, купила пані й собі цукерок. — І
Трекова показала два тоненьких пакуночки.

— Що ви на це скажете? — спитав Соумар Трампуса.

— Що я  на це  скажу? — розчаровано відповів  Трампус. — Та це ж  ясно як  божий
день! Хтось спробував, і йому, на жаль, пощастило виманити пані Трекову з вілли.
Але як могло статися, що й Кост пішов з поста?

— Певно, його теж хтось містифікував, як і пані Трекову.

Трампус заперечливо махнув рукою:

— Такого досвідченого працівника? Що  пані Трекова впіймалася  на  гачок,  можна
легко  зрозуміти. Але щоб  Кост!  Того не так легко одурити. Зрештою, я йому сам
наказував.

— Може, йому хтось телефонував од вашого імені?

— Якби  хтось спробував це зробити, Кост негайно перевірив би.  Подзвонив  би до
мене сюди і враз дізнався, що його містифікували.

— Тоді це незрозуміло!

— Абсолютно. Взагалі в цій клятій історії нічого не  можна  пояснити. Я зроду не
стикався з такою купою загадок.

— Що буде  зі  мною? —  спитала  Трекова. — Якщо  я  вас добре зрозуміла,  хтось
обдурив мене й пана Коста, аби потрапити до вілли.

— Мабуть, це справді так, —  похмуро потвердив  Трампус. —  Та ми спробуємо йому
перешкодити.

— Як? — поцікавилася Трекова.

— Поїдемо туди.

— На вашому місці я б туди не квапився, — промовив Соумар. — Коли, звісно, я, як
затриманий, маю право висловити свою думку.

— Пане професор, — заголосила  Трекова, — може, ви хочете запропонувати, щоб  ми
склавши  руки  дивились, як  якийсь  грабіжник  обкрадає  квартиру  мадам?  Мушу
сказати,  що  я  в вас геть розчарувалася,  бо  до  цієї хвилини думала,  що  ви
приятель пані Салачової. І то надійний.

— А я й досі гадаю, що це так, пані Трекова. Тільки ж усе свідчить, що…

Трекова не дала йому доказати:

— А коли так, то, будь ласка, уявіть собі, скільки маємо коштовних речей. Навіть
у моєму покоїку ощадна книжка. В ній заощадження всього мого життя.

— Я не думаю, щоб їй  загрожувала небезпека, —  спокійнісінько  мовив  Соумар. —
Втім, я ладен заприсягтися, що з вілли не пропаде жодна коштовна річ.

— Мушу сказати,  що  я вас взагалі не  розумію, —  з глибокою  недовірою  мовила
Трекова. — Неначе ви балакаєте по-татарськи.

— Але  я,  здається, розумію, —  озвався  Трампус,  котрий уважно  слухав  їхній
діалог.

— Це дуже просто.  Я трохи навчився мислити, як ви, Трампусе. Ваших детективів і
пані Трекову одкликано в один і той же час. Чи не так?

Трампус кивнув головою.

— Але, —  правив Соумар, — якщо припущення  правильне, то з'ясується також і те,
чого ви мене заарештували.

— Не  вірю  своїм  вухам, —  вигукнула  Трекова, —  щоб  пан   Трампус  зважився
заарештувати таку достойну й поважну людину!

Трампус здвигнув плечима:

— Треба було  б  те саме зробити і з вами, пані Трекова,  за те, що ви  покинули
віллу.

— Зі мною? — задихнулася Трекова.

— Але він вас не заарештує, бо охочіше заарештував би Клубічка.

— Пана Клубічка? Такого порядного чоловіка? — зойкнула Трекова.

Соумар потвердив:

— Так,  адже за  цим усім стоїть він. Це був складний маневр, гідний його слави.
Спершу Клубічко спробував вас налякати своїми телеграмами так, щоб ви од мене не
відходили. Це йому, як бачимо, вдалося чудово, а тоді треба було очистити віллу.
І  це  йому вдалося теж:  спосіб,  якого він ужив, аби  позбутися пані Трекової,
простий  і  ефективний. Детективам,  певна  річ,  він мусив  дати накази,  якими
скасовував ваші.

— Здається, ваша правда, — схвильовано  сказав Трампус. — Мене  бентежить тільки
одне — Клубічко обіцяв мені на три дні цілковиту волю дій.

— Мабуть, ви діяли не так, як він хотів, отож  подумав:  той, хто марно вдирався
до вілли двічі,  мусить  удертися  втретє. Отоді його треба спробувати  схопити.
Ваші  одкликані детективи  десь  підстерігають того  чоловіка. Втім, у цьому  ви
невдовзі переконаєтесь.

Трампус сів за письмовий стіл і хвилю замислено водив пальцем по поверхні.

— Так, — мовив  він  нарешті,— мабуть, ваша  правда.  Клубічко  сказав мені ще в
Брно, що хотів, аби справа ще трохи  розвинулася. Він, певно, гадав, що  остання
його витівка  —  найкращий спосіб  дізнатися, хто за цим стоїть.  Тільки  я дуже
сумніваюся,  що  це  найкращий  спосіб. Чому?  А  от чому.  Хіба злочинець такий
дурний, щоб  не побачити  пастки? Крім того, це ж зовсім різні речі —  вдиратися
кудись затемна чи серед ясного  дня.  Ви маєте  цілковиту  рацію, професоре,  за
кілька хвилин ми в цьому переконаємося.

— Будь  ласка, говоріть в однині, Трампусе. Мене більше обходять  мої хворі, ніж
те,  що діється у віллі на Вінічних горах. Дуже  сподіваюся,  що  тепер ви  мене
звільните з-під варти.

— На жаль, не  можу, — рішуче відказав  Трампус. — Цього я  на себе  не  візьму.
Клубічків наказ ясний, і його не скасовано. Ваша думка, що він мені відносно вас
телеграфував, аби тільки відвернути  мою  увагу  од  вілли, — лише припущення, з
яким я, зрештою, не згоден.

— Боже  мій, —  простогнав  Соумар, —  кара  господня  мені з  вами!  Як  же вас
переконати?




14


Не  встиг Соумар  докінчити цю фразу, як до приймальні, не  постукавши, що  було
нечувано, вбіг асистент Пулпан.

— Пане професор, —  вигукнув він, — мушу вам сказати, я  тільки-но промив  Вєрці
шлунок.

— Бідна  Вєрка, — мовив Соумар байдуже, як лікар,  котрий по  двадцять  разів на
день чує про нещастя людей. — Що ж із нею сталося?

— Я ще достеменно не знаю, але, згідно з симптомами, схоже на отруєння.

— Піду  подивлюся на неї,— сказав Соумар, підводячись. — Якщо, звісно, дозволить
пан Трампус.

— Тільки, — зовсім несподівано промовив Пулпан, — усе свідчить про те, що хотіли
отруїти не її, а вас. Сама винна, ласунка нещасна!

Соумар вибалушив на нього очі:

— Ви  здуріли, Пулпане? Мене мали отруїти?  Ви  можете пояснити, як дійшли  цієї
думки?

— Вам приносили на другий сніданок шинку й плов? — з притиском спитав Пулпан.

— Так. Але я, здається, з'їв лишень трохи плову, — одказав Соумар.

— Шинки не торкалися?

— Ні, шинки не  торкався.  А  може,  й торкався?  Соумар  запитально  глянув  на
Трампуса. — Ви не пам'ятаєте, що я їв?

— Шинки  ви  не  куштували.  Я  добре  пам'ятаю, бо  мені  дуже її кортіло.  Я з
учорашнього вечора не мав і ріски в роті.

— Чому ви про це не сказали? — докірливо мовив Соумар.

— Отже,  шинки  ви не  торкалися, —  вів  далі  Пулпан. — Але  Верка  —  це наша
посудниця, — пояснив  він  Трампусові,—  коли офіціантка принесла шинку назад до
кухні, з'їла  її. За  півгодини Вєрку  вхопили корчі, на  лобі виступив холодний
піт,  відтак почалися перебої серця.  Словом, усі ознаки отруєння. Її  щастя, що
допомога була поряд. Гадаю, до ранку оклигає.

Соумар розгублено дивився на Пулпана й нарешті промовив:

— Видно, ви таки  справді певні, що шинка була отруєна. А чи не здається вам, що
це вже занадто? Коли б ви сказали, що шинка була несвіжа…

— Пане  професор, я спершу  так і подумав.  Куховарка теж сказала: «Привезли нам
несвіжу шинку». Але потім ми з'ясували дещо підозріле.

— Що саме?

— А  те,  що  нова офіціантка,  котра  вам  її  принесла,  зникла.  Це  помітила
куховарка. З  першої  хвилини її не злюбила,  як це буває між жінками…  «Жаль, —
каже, — що тієї шинки не з'їла ота коза». — «Яка коза?» — «А нова офіціантка». А
тоді: «Де, власне, вона? Огинається з першого ж дня! Мабуть,  з кимось кокетує в
палатах». А потім з'ясувалося: нова офіціантка, заледве повернулася  з  тацею од
вас, пішла до роздягальні, забрала свою  одіж, продефілювала,  всміхаючись, повз
швейцара і лишила нам отруєну Вєрку. Без сумніву, це справа рук тієї дівиці, яку
взяли за вашою рекомендацією.

Соумар вирячив на нього очі:

— Ви  казна-що  кажете,   Пулпане!  Вперше  чую!   Я  давав  рекомендацію  новій
офіціантці? Хоч  я  досить  неуважний,  але  це пам'ятав би. Зрештою,  вона така
красуня… я згадав би, якби вона приходила до мене по рекомендацію.

—І  все ж  таки рекомендацію їй  дали ви! —  переможно  вигукнув Пулпан. —  Вона
залишила  її  в  канцелярії, ось  гляньте. —  Він поклав перед  Соумаром  стислу
рекомендацію для  пані Алени Зікової, котра клопочеться про місце  офіціантки  в
санаторії «Полегкість». Рекомендацію видрукувано на бланку лікарні, внизу підпис
професора Соумара. Соумар утупився в неї, геть ошелешений.

— Здається, — зауважив  Трампус, —  що  зрештою  і  ви почнете  схвалювати  нашу
обачність.  Ця  вродлива  золотокоса  офіціантка,  котра  принесла  вам   другий
сніданок, належить до банди Барбаросси.

— Якого Барбаросси, вибачте? — здивовано спитав Соумар.

— Даруйте, язик заплівся, Я  хотів сказати, що чоловік, котрий заварив  цю кашу,
пам'ятав геть  про все.  Він послав  сюди  свою  помічницю,  оту молоду вродливу
жінку,  і  підробив  ваш підпис.  Певно,  вона  мала  завдання отруїти вас.  Пан
асистент сказав, що до ранку Верка  оклигає. Якби це сталося з вами, а не з нею,
та особа змогла б потрапити до пані Салачової.

— Ой боженьку! —  простогнала Трекова. — Ви повинні  мене пустити до мадам, вони
дістануться до неї тільки через мій труп!

— Як узяли на роботу цю офіціантку? — спитав Трампус.

— Звідки ж я знаю? — відказав Соумар. — Я  побачив її вперше, коли вона принесла
мені другий сніданок. Ви  були присутні на  її прем'єрі.  Перший  сніданок  мені
приносила сердешна Верка,

—Її взяли на роботу сьогодні перед восьмою, — сказав Пулпан.

— Хтось міг знати, що вам потрібна офіціантка? — спитав Трампус.

Соумар притакнув:

— Про  це  знали багато.  На  дверях лікарні  завжди  висить оголошення, що  нам
потрібні  люди. Весь час  бракує  людей.  Жінка могла й не  показувати фальшивої
рекомендації — таку гарну прийняли б і без неї.

— Хто її приймав?

— По суті, ніхто: прийшла  до  канцелярії з  рекомендацією, подумали, що все вже
вирішено. Оскільки вона зголосилась одразу стати до праці, то її залюбки послали
на кухню. Формальності виконали б пізніше,  у  вільніший час. Куховарка, коли та
особа  сказала, що  її  послали  з  канцелярії,  вирішила,  звісно,  що  її  вже
зарахували. Що, зрештою, так і було.

— Бачу, вони все добре продумали, — зауважив Трампус. — І їм пощастило над усяке
сподівання.  А  я, дурень, —  обурено напався  на  Соумара, —  я гадав,  що пані
Салачова  тут у цілковитій безпеці.  Нарешті скажіть мені, будь ласка,  невже до
бланків санаторію так легко доступитися?

— На жаль, легко, — потвердив Пулпан. — Пан професор не терпить, коли приймальню
замикають.

— Пулпан каже правду, — мовив  Соумар. — Я ніколи нічого не  замикаю. Замикати —
це, по-моєму, означає виявляти недовіру до людей.

— Будь ласка, — дорікнув Пулпан, — ось вам наслідок. До приймальні  може, прийти
будь-хто,  і навіть тут,  як бачите, на столі  пана професора  лежить ціла  купа
бланків.

— Цього, на жаль, я  не можу заперечити, — визнав розгублений Соумар. — Я  чинив
нерозумно,  і, мабуть,  доведеться  від сьогодні замикати. Але страшно незручно,
коли в людини повна кишеня ключів.

— З цього всього  випливає,— сказав  Трампус, —  що  ми  стоїмо  перед  складною
операцією. Приміром, Барбаросса…

— Чого це ви без кінця: Барбаросса та Барбаросса? — буркнув Соумар.

— Я  хотів  сказати:  той  гангстер,  очевидно, добре  знав,  що на вашому столі
валяються бланки. А що це  й справді так  — бачу на  власні очі. Далі йому  мало
бути  відомо, що ви не любите замикати приймальню. Потім  співробітник  Барба… я
хотів сказати — того гангстера, мабуть, міг домовитися із швейцаром або з кимось
із персоналу, бо…

— Цього  йому не треба було  робити, — гірко зазначив Пулпан, —  бо до нас щодня
вільно проходить сила-силенна людей.

— Як до голубника?

— Майже.

— Колега Пулпан трохи педант, — винувато промимрив Соумар. —  Моя недбалість діє
йому на нерви.  Сьогодні його зверху, але  він мусить визнати, що аж донині  все
було  гаразд. Я  ж  особисто не вважаю, що лікарня має скидатися на в'язницю, не
люблю  перепусток і допитів. Безперечно,  той, хто  послав  сюди цю  гарненьку й
небезпечну особу, знав, що на моєму столі лежать бланки і їх легко взяти.

— З вашого дозволу, ось вам і мій  глек на  капусту, — втрутилася Трекова, котра
давненько  вже чекала  нагоди показати свій хист  — Таж не  обов'язково, щоб цей
бланк поцупили отут. З таким самим успіхом могло це статись і в нас.

— У вас? — вигукнув Трампус.

— Так, пане, у віллі в нас цих бланків до біса.

— Але як вони там опинились?

— Та, —  почав пояснювати Соумар іще винуватішим голосом,  ніж  перше, — частину
цьогорічної відпустки я провів у віллі пані Салачової. Бачте, Ліда подорожувала,
і на віллі нікого не було. Я ж нікуди не міг поїхати, бо мав багато хворих, яких
совість не дозволяла кинути вмирати без лікарської допомоги. Це улюблений вислів
Ліди,  котра лиха  на  лікарів,  як  Мольєр.  Окрім  того, я давно вже  збирався
впорядкувати  альпінарій. Тож, аби  мати бодай якусь  відпустку,  я поклав після
обіду  приймати  хворих  у  віллі.  Зрозуміло,  довелось  узяти  бланки.  Що  це
небезпечно, мені й на думку не спало. Їх там, мабуть, трохи зосталося.

— Зосталася  їх там аж кілограмова пака, — пояснила  Трекова, — Мадам  писала на
них у кабінеті свої нотатки, а днями я знайшла їх, мабуть, зо два десятки ще й у
альтанці.

Трампус зацікавлено подивився на економку. З першої ж хвилини йому здавалося, що
Барбаросса  не  міг протягом  такого  короткого часу  виконати стільки  складних
операцій. На замах у  лікарні  він,  очевидно, зважився в останню хвилину, після
провалу другого нападу на віллу. Але  саме тоді  він прихопив бланки  і на цьому
побудував сміливий і  складний план,  як усунути  Соумара. Що санаторію потрібна
офіціантка,  він міг легко дізнатися, адже  дехто з  його  людей, котрі  напевно
шукали  тут  Салачову,  побачили на  воротях  оголошення.  Але як  він  підробив
Соумарів підпис?

— Це ваш підпис? — спитав  Трампус професора, показуючи на аркуш, що його приніс
Пулпан.

Соумар  стенув плечима,  винувато  дивлячись  на  кривулю,  яку  йому  показував
Трампус.

— Цього я вам,  друзі, не скажу. Чому? Бо в  мене десять чи двадцять розчерків —
залежно від того, наскільки я поспішаю. Мій підпис знає  сила  людей, і  зрештою
він дуже простий.  Відтоді,  як хтось,  підробивши  мій підпис,  хотів  видурити
морфій,  я ставлю  на відповідальних  рецептах  ще й печатку. Втім, —  додав він
єхидно, — інколи замість мене підписується колега Пулпан. Я йому довіряю.

— Відколи живу, я не мав двох таких кепських спільників, як ви і  пані Салачова,
—  роздратовано сказав  Трампус. —  Я  починаю боятися, що, поки ми  тут  з вами
розбалакуємо, її  хтось поцупив. Або ж  вона  сама втекла,  щоб нам  іще  більше
допекти.

— Найнебезпечніша для Ліди людина —  це вона сама, — відказав  Соумар. —  Я хочу
сказати, що  ми  легко вбережемо її  від будь-кого  на  світі, тільки не від неї
самої, якщо вона цього не бажатиме. А тут, у лікарні, вона в безпеці. Проте мушу
сказати, що я перестаю собі довіряти, оскільки  ви і колега Пулпан —  зрештою, і
пані Трекова  —  протягом  короткого часу виявили стільки випадків, які свідчать
про мою необачність і злочинну недбайливість…

— До її палати може заходити персонал?

— Авжеж.  У  санаторії двері  не замикаються. Однак  не забувайте,  що перед  її
покоєм  постійно чергує сеетра-жалібниця,  а тепер ще  й хтось  із  ваших людей.
Гадаю, що до  неї офіціантку не пустили б,  якби  вона й спробувала туди увійти,
оскільки наказ звучить ясно: «Дати пані Салачовій  спокій, поки не прокинеться».
Але  коли  б вона прокинулась  і захотіла їсти, то їжу їй  принесла  б  ота лиха
офіціантка, яка хотіла отруїти мене.

— А піхто не може залізти до неї у вікно?

Соумар злякано подивився на Пулпана, але той відказав:

— Це  виключено  — під вікнами ходить  ще один чоловік із криміналки.  Залізти у
вікно могли б тільки, прибравши детектива, як  це спробували вчинити з  вами.  Я
відразу про це  подумав і  пішов подивитись.  Усе гаразд,  та сирена до нього не
підходила й не приносила чудової шинки, якою він, мабуть, спокусився б.  А втім,
я дивуюся, пане, чому ви не звеліли шукати ту дівицю. Трампус махнув рукою:

— Ми її  шукатимемо, але  не думаю,  що впіймаємо раніше, ніж розлущимо головний
горішок:  треба  дізнатися, хто  її  сюди послав. Іншого входу,  крім дверей, до
кімнати пані Салачової нема?

— Ні,—  відказав  Соумар, — наш санаторій —  старий міцний  будинок  з  товстими
стінами. Ніхто до нього  не підкопається. Втім, обидва сусідні покої зайняті. Ми
те  крило  звемо  дипломатичним  відділенням.  Одна  сусідка  Лідина  —  дружина
датського  консула, а праворуч од  неї  у  другій  палаті  лежить  урядовець  із
міністерства промисловості.

Трампус пройшовся по  кімнаті. У нього визрівав план, і він  вирішив здійснювати
його, коли Соумар не дуже  перешкоджатиме. Трампус  був у становищі  полководця,
який мав  стерегти три  далекі одне від одного бойовиська, — будинок на Вінічних
горах,  лікарню  і Жегушиці;  тож  він поклав собі спростити справу, викресливши
одне з них — лікарню. «Якщо буде змога, звелю перевезти Салачову до вілли, де її
легко стерегти і водночас бути напоготові зустріти у всеозброєнні Барбароссу…»

Трампус одвів Соумара вбік і виклав йому свій план.

— Коли не помиляюся, — гнівно проказав  Соумар, —  це  нова пастка для  мене, як
каже Трекова. Хочете  припнути  мене до  вілли під приводом, ніби я повинен бути
весь час біля Ліди?

— Цього я зовсім не мав на меті, та, їй-право, це добра думка.

— Так я вам і повірив, — сказав Соумар. — Проте, як лікар, визнаю: для неї ліпше
лежати вдома, а не тут.

— Як ви дивитеся на те, щоб її перевезти негайно, доки ще діє дормірал?

Соумар підозріливо глипнув на нього:

— Якщо  я  вас  добре  зрозумів,  ви  сподіваєтеся  допитати  Ліду,  коли   вона
прокинеться. Але я не  дозволю її мучити. Коли вона прокинеться,  я знову зроблю
їй ін'єкцію, і вона засне. А тепер ходімо поглянемо на неї.

Салачова міцно спала, Палата була обкладена сірими  шпалерами, щільні  штори  на
вікнах кидали на жінку тінь. У напівсутіні Трампус не бачив нічого, крім кількох
пасом густого темно-каштанового волосся.  Але  й ті кілька кучерів  і покривало,
яке підіймалося та опускалося у ритм її  дихання, сповнили його великою радістю,
бо, щиро кажучи, переступаючи поріг палати, він побоювався знайти ліжко порожнім
і замість артистки —  сліди по  тому, що  таємничий  і всевладний Барбаросса  її
викрав.

За хвилю Соумар вивів Трампуса з палати. Коли за ними зачинилися двері, професор
сказав:

— Здається,  з  нею все гаразд.  Спить спокійно  й міцно, колір  обличчя  досить
здоровий. Гадаю,  коли не збудить її щось дорогою, то спатиме  як убита, може, й
до вечора. Потерпите до того часу?

Трампус кивнув головою.

— Що ви на те скажете, аби її перевезли в санітарній машині?

— Слушно.

— До неї сяду я, і візьмемо ще пані Трекову.

— По-вашому, вона здатна так довго мовчати?

Соумар стенув плечима.

— Ви б тим часом могли чогось  перекусити, я зателефоную  до кухні.— Він  ступив
кілька кроків, і його погляд упав на сестру, що чекала біля лави навпроти дверей
палати Салачової.— Оцю сестричку теж  прихопимо, може,  вона там буде  потрібна.
Але ви її візьмете у своє авто.

— Охоче. Сподіваюсь, ви не заперечуватимете, якщо ми посадимо у ваше авто Голца?
Це той сонько, що чергував біля швейцара.

— Про мене… може сісти поруч із шофером.

Поки Трампус жадібно снідав і обідав  водночас, Салачову перенесли до санітарної
машини.  Попереду —  авто Трампуса,  позаду  —  авто  Соумара. Так  вони  минули
Ірасеків  міст, проспект Голечка і стадіон. Перед  віллою на Вінічних  горах  не
видно  було  ні  душі. Салачову  обережно  внесли й поклали  у  холі,  біля  неї
залишилася  сестра і Соумар, а Трекова, ледь жива од страху, поспішала застелити
канапу,  йдучи на крок позаду Трампуса  і Голца. Коли зайшли до спальні, Трампус
бачив,  як  жінка кинула  зляканий погляд  на  двері  кабінету.  Там  нічого  не
змінилося  відтоді,  як  Трампус  його  залишив;  ніщо не  свідчило  про  те, що
Барбаросса вертався. Одначе, перш ніж Трампус встиг поверхово оглянути  кімнату,
у спальні  пролунав  крик. Метнувся  туди й побачив  здивованого Голца, а відтак
Трекову, котра, стоячи над застеленою канапою, лівою рукою трималася за серце, а
правою показувала на стіну навпроти канапи.

— Що сталося?

— Він був тут… знову був тут… — видушила економка. — Ой смерть моя!..

— Насамперед  не кричіть, бо розбудите пані,— буркнув Трампус. —  Із чого видно,
що  він  був тут? — І глянув туди,  куди показувала  пані  Трекова  простягнутою
правицею, але, хоч як старався, не помітив  нічого підозрілого. Жінка показувала
на полиці бібліотеки. — Що там таке? — напустився на неї.

Трекова впала на канапу і провела рубом долоні по лобі.

— Я збожеволію від цього, — простогнала вона.

— Від  чого? — спитав  роздратовано Трампус.  Перш  ніж  відповісти,  вона знову
зиркнула на стіну з книжками й знов миттю відвела погляд, ніби її  щось ужалило.
Схопила Трампуса за руку й драматично прошептала:

— Хіба ви не бачите отої порожньої полиці? Там, посеред другого відділення.

Тільки  тепер Трампус помітив, що одна полиця в середньому відділенні бібліотеки
порожня.

— Ну, бачу. То й що?

— Таж, — шепотіла далі Трекова, стискаючи йому руку, — перед тим як я поїхала до
лікарні, ця полиця була така сама повна, як і інші.

— Може, ви помиляєтеся?

— Ні! — фанатично відрубала Трекова. — Він знову був тут.

— Чого  ви все-таки  думаєте,  що сюди хтось приходив,  щоб узяти кілька книжок?
Мені особисто здається, що полиця порожня спеціально, заради контрасту.

— Ви не знаєте, що кажете, — тихо плакала Трекова. — От і видно, що ви не знаєте
нашої мадам. Вона не зносить прогалин на  полицях  бібліотеки.  Щодо цього  вона
просто педантка.

— Може, вона кудись переклала ті книжки перед від'їздом?

— Знаєте що, —  відрубала  економка, — я бачу, ви мені не вірите. Така вже  наша
доля жіноча.  То, може,  хоч  повірите  чоловікові. Закличте,  будь ласка,  пана
професора. Він це знає ліпше  від мене, він у  бібліотеці — як удома. Цілісіньке
літо в ній порпався.

— Голцу, покличте професора!

А тим часом Трекова вела далі:

— Останнім часом мадам і  пан професор у бібліотеці день  і ніч пропадали. Мадам
потрібна була якась цитата.  Колись вона вичитала в якійсь книжці, що індійський
бог Вішну кілька разів засинав. І щоразу це призводило світ до катастрофи.

— Навіщо вона шукала ту цитату?

— Це тільки одному  богові відомо. Я ж знаю, що заради  тієї цитати вони з паном
професором кілька разів перевернули бібліотеку.

Трампус  із жахом дивився  на  жінку.  Вішну?  Катастрофа світу?  Може,  це  теж
зв'язане з оцією проклятущою справою? У Салачової, либонь, усе можливе.

—І знайшли її?

Трекова задоволено похитала головою:

— Чорта лисого. І схоже було, що мадам від цього збожеволіє.

Увійшов Соумар:

— На бога, знов щось скоїлося?

Трампус здвигнув плечима.

— Пані Трекова твердить,  що  тоді, як  вона  була в санаторії, сюди хтось знову
заліз.

— Грім би його побив! І що він узяв?

— Каже, що з полиці зникли книжки. А по-моєму, ніяких книжок тут не було.

— Пані Трекова  не  помиляється, тут були книжки. І я достеменно знаю які.  Ліда
відвела цю полицю під античну літературу. Книжки були оправлені світлою свинячою
шкірою.

— Еге,  еге, — притакувала  Трекова, —  щира правда. Чудова  світленька  свиняча
шкіра!.. Шкода було її витрачати на той старий мотлох.

— Ви знаєте це напевне? — спитав Трампус Соумара.

— Авжеж! І ось чому. Під час відпустки я користувався саме цим відділом.

— То ви, може, пам'ятаєте, що тут було?

— Приблизно пам'ятаю, хоч, може, похапцем  не все згадаю.  Передовсім  тут  була
драматургія: Софокл,  Есхіл, Евріпід, Плавт, Теренцій, Арістофан…  І, стривайте,
ще одне рідкісне  видання «Міміямбів» Геронда. Потім  поезія.  Зрозуміло: Гомер,
Овідій,  Вергілій,  Луканій,  Лукрецій,   Феокріт  і  Катулл.   Останнього  Ліда
обожнювала.

— Я дещо знаю про це від Клубічка.

— Тоді белетристика: Люцій Апулей, наскільки пам'ятаю — Лонгій Софіст, Лукіан і,
звісно, Петрошй.  Можливо, було ще  щось… Потім інші дідугани: Таціт,  Феофраст,
Геродот,  Цезар,  Пліній, Ціцерон,  Ксенофонт, Плутарх,  Платон, Сенека. Мало не
забув про головного Арістотеля.  Мабуть, оце й усе… Але ні, тут були ще Гіббон і
Моммсен; проте ті теж, власне, належать до антики. І Каллімах.

— Ви не знаєте, чому Барбаросса спустошив саме цей відділ?

— Передовсім мені нарешті хотілося б  дізнатися, чому  ви раз  по раз звете того
гангстера  іменем, яке  мені  причепила  Ліда.  Чи  не  могли б ви  звати  його,
приміром, Трампусом? Але  я, звісно, ніякісінького уявлення не маю, чому той ваш
Трампус забрав саме античних дідуганів.

Трампус подумав,  що  не варто розказувати Соумарові про кілька аркушиків  ролі,
яку Клубічко знайшов у сумці Салачової. Цілком ймовірно, що існує якийсь зв'язок
між ними й викраденням античної літератури. І вирішив поки що не казати. Мовив:

— Пані Трекова прохопилася, ніби мадам сушила собі голову над якоюсь цитатою про
Вішну, котрий засинає і цим спричинює катастрофу світу.

— Нічого  я  не  прохопилася, —  заперечила Трекова. —  Я  нічого не  виказую  з
домашніх справ. Я просто сказала вам це в розмові.

— Справді,— притакнув Соумар, — ця річ,  про яку пані Трекова згадала в розмові,
жахливо мучила пані Салачову. Аж дивно було. Я ні тоді, ні тепер не можу втямити
чому. Один час ми день і ніч порпались у бібліотеці, шукаючи ту цитату, ніби від
неї  залежало наше  життя. Але спробуйте  знайти речення  чи два  в такому  морі
книжок!

—І не знайшли?

— Авжеж, ні. Я їй  казав: «Може, ви це вичитали в книжці, котрої тут нема. Або ж
позичили ту книжку якомусь своєму негідному приятелеві, а він привласнив її». До
речі, скажіть, будь ласка,  Клубічкові, як  побачите  його, хай  нарешті поверне
мені  мемуари пані  Ролланд, паризьке  видання 1821  року.  Він-бо  один  із тих
спритників, ваш шахраюватий шеф, що складають собі бібліотеки з найкращих книжок
своїх друзів! Я помітив за ним це давно, але впіймав, на  жаль, тільки тепер, бо
занотував  собі. Це  ж  ганьба, коли начальник криміналки краде у свого приятеля
книжку.  Хіба  ні? —  Я давно вже роблю  так, —  відповів  Трампус, — якщо  мені
хочеться прочитати щось із своєї бібліотеки,  вдираюся до  Клубічка й забираю цю
книжку. Тільки жінчиних він  не  чіпає. Якось був  спробував, то вона  забрала в
нього годинник.  Мені  здається,  наш  головний  замикає  книжки, коли  Клубічко
приходить до нього, і лагідно каже, що знов не має чого читати.

— А в мене звичка  позичати  олівці,— сказав Соумар. — Як правило, в Пулпана. Та
він при першій же нагоді  відбирає  їх назад. Ви  самі  бачили, який він зі мною
суворий.

— Примирилася пані Салачова з тим, що не знайшла цитати?

—Їй нічого іншого  не лишалось. Я сказав: «Тепер візьміть на  квартиру з харчами
якого-небудь студента і звеліть йому прочитати  всю вашу бібліотеку  від  «а» до
«я». Перш ніж він скінчить, у нього виросте борода, така ж пишна, як моя, тільки
сива.  Або дайте оголошення  в  газету, що  виплатите  винагороду тому, хто  вам
знайде цю цитату. Або краще зверніться до мого колеги з філософського факультету
Лесного». Чи вона послухалась мене — не знаю, але справді наче вгамувалася.

— А чи мала вона у своїй багатій бібліотеці щось з індійської літератури?

— Авжеж,  мала.  Це була «Бхагавадгіта» в  дуже  старому  перекладі Чупра.  А до
всього Ліда  привезла  з  Італії  якусь  популярну  книжку  про  давньоіндійську
релігію. Я не можу вам передати,  що витерпів, без кінця  слухаючи про веди і ще
бо  зна  про що. Вона  ж,  як  на неї найде, — фанатичка, і  коли чимось усерйоз
захопиться, то протуркоче тобі вуха.

— Де в бібліотеці стоять ті індійські книжки?

Соумар на мить задумався.

— Постривайте,  вже  знаю. Отут  полиця з  давньою китайською  літературою; араб
Ахмед Абдулла; поряд індійська  література. Втім, осьде каталог-картотека — щодо
книжок  Ліда була  надзвичайно педантична.  Опису свого майна вона не складала і
вже, мабуть, не складе, однак про книжки в неї записано все, що  їй треба знати.
— Соумар нагнувся до нижньої полиці.—Тут маємо… Б… ага, «Бхагавадгіта», ІІ/3. Це
означає,  що книжка  —  в середньому відділенні бібліотеки на  третій полиці від
підлоги.

— Але це саме та спустошена полиця! — вигукнув Трампус.

Соумар замислено дивився на порожню полицю.

— Ліда, певно,  помилилася, —  мовив за хвилину. — Я вже вам  казав, що під  час
своєї   відпустки  докладно  ознайомився  з   цією  полицею.  Запевняю  пас,  ні
«Бхагавадгіти», ні тієї другої книжки на ній не було.

— Ви знаєте це напевне?

— Так само напевне, як те, що оця правиця — моя.

— То, може, цей том помилково стоїть на першій чи на третій полиці?

Але  на першій полиці була чеська белетристика давнього періоду, а  на  третій —
грубі томи історії мистецтва, далі — книжки про східні килими, порцеляну і скло.

— Пані Салачова має цінну бібліотеку, однак тоді вона не знайшла в ній цитати, а
тепер ми не можемо знайти «Бхагавадгіти». Ви це розумієте?

Соумар похитав головою:

— Запевняю вас,  «Бхагавадгіта» тут була.  Ми  прочитали її  всю. Для нормальної
людини  це коштує неймовірних  зусиль. Більших,  ніж подужати чотирнадцять томів
Барреса про першу світову війну.

— Нова загадка, —  замислено мовив Трампус. — Можна здуріти! Чому злодій  забрав
усі книжки пані Салачової з античної літератури? Та ще й прихопив дві книжки про
давньоіндійську  релігію?  Можете  ви це  пояснити?  І як  він потрапив  сюди  і
вислизнув звідси? Схоже на те, що  він причаївся десь у віллі і, як Кост  пішов,
виніс книжки. Але куди? Може, він досі тут ховається? Не кричіть,  пані Трекова,
нічого з вами не скоїться. Треба обшукати все од льоху до горища.

Тим часом до спальні увійшов Голец.

— Чи не час уже перенести пані  Салачову? — спитав.  Глянув на всіх  і  додав: —
Чого це ви всі такі заклопотані?

— Хтось украв цілу полицю книжок, — відповів Соумар.

— Книжок? —  перепитав Голец. —  Унизу, в  холі  на  столі, валяється ціла  купа
книжок. Скільки живу, не бачив такої гарної оправи.

— А яка вона? — спитала Трекова.

—Із світлої свинячої шкіри.

Трампус і Соумар перезирнулися.

— Принесіть їх сюди, — наказав Трампус.

За хвилю Голец  повернувся з добрячим оберемком книжок у чудовій  оправі. Соумар
тільки-но глянув на них — і відразу сказав:

— Це антика.

— Мені б хотілося знати, — мовив Трампус, — чи вони всі. Ви можете це визначити?

— Можу,  завдяки  бібліофільському  Лідиному педантизму. І зовсім  швидко.  Вона
склала,  опріч  головної  картотеки,  ще  перелік  книжок  згідно  з походженням
авторів. Ці  письменники ішли  під заголовком «Антика». Тож  досить  глянути  до
«Антики». Осьдечки вона. Я читатиму вголос, а ви одкладайте книжки,

Коли асі книжки було перебрано, то  побачили, що  злодій кинув у холі все, окрім
Герондових «Міміямбів».

— Здається, —  зауважив  Соумар, — ви тепер викреслите  Вішну із списку  Лідиних
переслідувачів?

— Доведеться. А що, власне, являють собою ці «Міміямбн»?

— Хоч я  й  викладаю в Карловому  університеті внутрішні хвороби,  а  не античну
літературу,  але можу  вам дещо розповісти. Геронд, уродженець  Ефесу,  один  із
багатьох греків, котрі народилися в колоніях, а саме в Малій Азії. Перебрався на
славетний  острів Кос приблизно за  триста років до  народження  Христа.  Це був
літературний баламут, котрий все офіційне любив, як собака редьку, через що його
не  визнавали  ті,  хто нині  відоміший  за нього. Александрійський цар Птоломей
Другий теж не  хотів про нього чути,  тож і жилося  Герондові не з медом. Відомо
дуже  мало  його творів… Вірніше, про них  майже нічого не  знали аж  до  тисяча
вісімсот  дев'яностого  року, коли дещо випадково знайшли  в якійсь могилі  біля
пірамід.  Книжка, що  викрали у Ліди, —  якщо  вона  її  нікому  не  позичила, —
складалася з  семи «мімів  у ямбах»,  скорочено —  «міміямбів».  Це  виступи або
куплети, які актор, мабуть, не грав, а декламував. Міми — старогрецькі мандрівні
артисти, такі, як  у старій  Франції жонглери,  а у нас  — виконавці  ярмаркових
пісеньок. Ті  куплети являли  собою  короткі,  народною мовою  написані  фарси —
фрашки.  І ті  фрашки  теж  звалися  міми.  Головна літературна заслуга  Геронда
полягає в тому, що  він виклав фрашки літературніше і йому поталанило створити в
них  справжні  образи.  Словом,   Герондові  міміямби   —  це   щось  на  кшталт
старофранцузьких фабльо. Ліда  на  цих «Міміямбах»  просто схибнулась. Але  чому
вони  цікавили  також вашого пана Барбароссу, це  він хай  пояснить сам, коли ви
його  схопите. Може,  вам цікаво  буде знати, що  Ліді цю  книжку  подарував  її
колишній чоловік під час зустрічі з Жегушицях.

Трампус покликав Голца.

— Зателефонуйте  до криміналки, щоб  мені  негайно  знайшли  в  університетській
бібліотеці «Міміямби»  Геронда.  Запишіть.  А  як  нема в  університетській, хай
візьмуть у публічній.

— Звеліть   також  оглянути  Клубічкову   бібліотеку, —   порадив  Соумар. —  Не
виключено, що той томик знайдете в нього з екслібрисом бідолашної Ліди.

— Не кажіть такого, пане професор, —  обурено вигукнула Трекова. —  Пан Клубічко
не виносив од нас нічого, навпаки — я сама свідок, як він приносив мадам книжки.

— Тоді,  мабуть, це  були книжки, які він  узяв у мене. На  цього чоловіка давно
треба  було видати  ордер  на арешт,  як  на  невловимого  злочинця,  що  зібрав
унікальну бібліотеку, не купивши жодного тому. Втім, люба пані Трекова, бачу, ви
вже  приготували постіль,  і  тепер нічого  вашій  пані лежати  на тих незручних
санітарних ношах. Підіть і скажіть, хай її несуть сюди.




15


Сонну Салачову поклали на канапу. Біля неї сіла сестра-жалібниця.

Трампус і Соумар  залишилися  в  холі,  де панувала  тиша,  як у музеї.  Трампус
подумав: «Якби я зостався тут на хвильку сам —  неминуче заснув би. А тоді могло
б статися те, що в легенді про Вішну».

— Послухайте, дорогий професоре, — звернувся він до Соумара, — мені хотілося б…

— Ага, — засміявся Соумар, — я відразу про це подумав. Нарешті ми самі. Так що у
вас на серці, золотко?

— Мені хотілося б почути од вас дещо про пана Тихого.

Соумар засміявся:

— Ви  знаєте, я чекав цього запитання. Якщо, звісно, ви маєте на увазі нещасного
актора Тихого з Брно.

Трампус кивнув.

— Мушу вам признатися, я знаю того юного красеня. Але досить поверхово.

— Де ви його бачили? У Брно?

— Ні, в цьому будинку. А потім на шосе біля Коліна.

— Як  ви тут із ним познайомилися? Клубічко каже, що  Тихий не належить до  кола
друзів пані Салачової,

— Так, не належить. Принаймні до того кола, котре я знаю. А познайомився я з ним
тут випадково.  Як  вам  уже відомо, я  ходжу сюди  працювати  в саду.  Звичайно
показуюся Ліді, але іноді йду просто на  кухню, беру ключ од сарая і  чимчикую в
сад із  своїм причандаллям.  У мене своє причандалля; тутешній садівник, як вам,
певне, сказали, слабосилий, і всі його заступи й лопати з укороченими держаками.
Минулої неділі я прийшов  після обіду. В домі було тихо, наче там усе вимерло; я
думав, Ліди немає, тож і поспішив просто по знаряддя— бачив, що сарай відчинено.
Того дня я хотів попоратися  на грядці за альтанкою. Це куточок пані Трекової, і
Ліда туди  майже ніколи не заглядає.  Як же я  здивувався, почувши, що там хтось
розмовляє. «Алло, Лі-до!» —  гукнув я і попростував до  неї. Але  було видно, що
вона не в захваті од моєї появи.

Я знітився, побачивши її з молодим, дуже вродливим блідолицим чоловіком…

— …чорнявим, напрочуд поставним…

— Звідки  ви знаєте? Але це справді так. Я б  іще  додав, не схоже було, що вона
рада і цьому тет-а-тет.

— З чого це було видно?

— Ну…  з усього.  Ліда навіть не вважала за потрібне відрекомендувати мені  того
молодика. А коли він пішов, одразу прийшла до мене. Сказала, що вибачилася перед
Клубічком  за мігрень, а про відвідувача, хоч для вашого шефа  мала мігрень,  не
прохопилася й словом.

— То звідки ж ви дізналися, що це був Тихий?

— Чисто випадково. У  вівторок я машиною їхав за Колін до хворого. Смеркалося. В
Празі  у мене були ще справи,  тож  спідометр показував дев'яносто. Це максимум,
який  може дозволити собі такий підтоптаний  пан, як я. Перед самісіньким містом
на шосе  з протилежного боку  вискочило  авто й мало не налетіло на мою  машину.
Розминулися ми  буквально  в  останню мить; усе було  б закінчилося  обопільними
вибаченнями або  лайкою, якби не  нагодився стражник.  Він  зупинив  нас і почав
читати нотацію. «Панове, не годиться їздити з такою шаленою швидкістю.  А що, як
дитина…» І так далі. Оскільки він мав рацію, я  винувато слухав його докори, але
оскільки поспішав, то  молив бога, щоб свідомий страж порядку  оштрафував мене й
пустив до хворого. Той  же, навпаки, вважав, що це  дуже  серйозний  випадок,  і
попросив наші посвідчення. Я показав йому своє —їду, мовляв, до хворого. Другому
водієві довелося  складніше. Уявіть  собі мій  подив,  коли я  побачив, що  біля
молодої  гарної жінки, котра вела авто, сидить незнайомець із  Лідиної альтанки!
Такого красеня запам'ятати  неважко,  і я його впізнав. Чув, як він пихато цідив
крізь зуби: «Я —Їржі Тихий, артист опери імені Яначека в Брно». Але на стражника
це  не справило  ніякогісінького  враження. Між іншим, ви,  мабуть, помітили, що
чоловіки почувають якусь огиду  до  красенів… Але вернімося  до суті  — стражник
хотів  бачити посвідчення.  Однак  у пана Тихого  посвідчення  не було.  «Звідки
їдете?» —  спитав поліцейський.  «З  Турнова», — відповів Тихий.  «А  куди?»—«До
Брно». — «Але туди ви мали їхати іншою дорогою», — мовив стражник, і схоже було,
що він затримає Тихого. Але втрутилася жінка, в якої з паперами було все гаразд.
Вона ручилася, що той чоловік — справді співак  Тихий з Брно і що  він  сьогодні
ввечері має співати у виставі. Чари її краси подіяли на  стражника, і він кінець
кінцем відпустив Тихого.

— Вас Тихий упізнав?

— Думаю — ні. Якби впізнав, то, певне, домагався б мого свідчення. В альтанці ми
лиш мигцем глянули один на одного.

— Чи не знаєте, хто була та його супутниця?

— Ой, їй-богу, перебили  мені думки, — сказав Соумар, що здавався  якимсь  дивно
зосередженим — Мені саме  почало  здаватися, що я звідкись її знаю,  але не можу
пригадати.

— Може, ще пригадаєте.

— Тепер  це  мені стримітиме  в голові,  як  цвях. Ви  не знаєте моєї  довбешки,
голубе. Іноді не можу згадати якогось імені — і думаю навіть уві сні.  А буває —
підхоплюсь о другій годині ночі й переможно вигукую: Клубал! Клубал він зветься!

— Можете ще щось сказати про ту жінку?

— Вона  показала  стражникові  свої документи, і я не  знав  би  її  імені, якби
стражник не завів  зо мною  розмови. «Така вродлива, — сказав, — було  б  шкода,
якби попала  в аварію». Відтак  додав, що,  згідно з його спостереженнями, жінки
їздять або вкрай полохливо, або вкрай відчайдушно, але майже завжди безрозсудно,
коли везуть коханця. Я, підтримуючи розмову,  спитав, чому він гадає, що ті двоє
коханці. «Це ж добре видно, — відповів. — його звати  Тихий, і він актор, а вона
Шашкова — може,  навіть сказав Вашкова —  і дружина якогось архітектора  з Брно.
Очевидно, виїхала зі своїм любчиком прогулятися».

Трампус слухав уважно. Згадав:  брненська  криміналка повідомила, що архітектор,
прізвище якого Шашек чи  Вашек, заявив, що зникла його дружина  з машиною  після
загадкової нічної телефонної розмови з незнайомим чоловіком. Він вибачився перед
Соумаром і гукнув Голца:

— Хай криміналка  спитає в Брно, чи вже вернулася пані «Шашкова. Чи  Вашкова.  І
хай опишуть її.— Потім знову звернувся до Соумара: — Ще запитання: що ви думаєте
про стосунки Салачової і Тихого?

— Нічого, —  відказав  Соумар, —  нічого такого,  що ви, певно,  маєте на думці.
Тобто, якщо я не помиляюсь, ви думаєте, чи не було чогось еротичного між Лідою і
тим красенем? Можу відповісти майже категорично: не було.

— Чому ви так думаєте?

— Бо добре  вивчив її і  знаю: вичепурених  і пустих красенів вона не  тільки не
любить, а й ненавидить. Відчуває до них  щиру, мабуть, інстинктивну огиду; втім,
у  жінок у цій сфері все інстинктивне. Ліда могла б захопитися чоловіком, але її
обранець  мав би  бути  іншим. Я  б  сказав  —  самостійним. Вона не  з  тих, що
втрачають  розум. Не знаю, чи було це в неї завжди, але коли  ми заприятелювали,
Ліда вже була мудра. Що ви знаєте про жінок? Мабуть, трохи менше, ніж я. Так от,
є  справжні  жінки,  котрі,  на  противагу  тим, що прагнуть  скороминущих утіх,
вбачають у чоловікові друга, а то й оборонця. Кілька жагучих  хвилин для них  не
важать  стільки, як свідомість, що знайшла чоловіка, котрий  її  розуміє, кохає.
Крім того, той, ким Ліда захопиться, повинен  їй чимось імпонувати. Жінок ніколи
не зрозумієте, коли не скажете собі, що це — майбутні матері.

— Ви, безперечно, маєте рацію,  але,  здається, є жінки,  котрі  прагнуть знайти
собі молодших чоловіків і,  певно, в  такий спосіб  переконати  себе, що вони ще
молоді.

Соумар похитав головою:

— Таких  жінок  небагато,  і  зустрічаються вони в основному серед  гультяйок. У
жінки, що працює, творить — а Ліда саме така, — зовсім  інші турботи. Якби ви її
знали, то вірили б, що властиве їй почуття смаку цілком гарантує її від дурниці,
про яку  ви  кажете. Вона не могла захопитися пустим красенем Тихим, бо бачила з
першого погляду, що це не людина.

— Послухайте,   професоре:   мізкуючи   над  цією  історією,  я  дедалі   більше
переконуюсь,  що суттю  й центром  усього тут є чоловік, до котрого Салачова має
велике почуття. Я навіть не уявляю, щоб таку  сильну особистість могло вивести з
рівноваги  щось інше, крім  великого почуття.  Можу  заприсягтися! Я  не зрушу з
місця, поки не розгадаю цього фокуса, а тоді все піде легше. Я вірю: той чоловік
— причина всіх непродуманих і ексцентричних вчинків пані Салачової.

— Щиро шкодую, що не зможу вам у  цьому прислужитися, — відказав Соумар. — В усе
те, що ви допіру казали, я не вірю. Відколи  я знаю Ліду, вона уникала кожного —
був  це  тиран  чи ягнятко, — заледве помічала в нього, так  би мовити, симптоми
емоційної експансії.Трампус здвигнув плечима:

— Жінки вміють це майстерно приховувати.

— Так, але я ніяк не збагну, хто б то міг бути!

— Я гадаю,  що  це Тихий.  І нарешті настав  час розповісти  вам  те, про що ви,
мабуть, не здогадуєтесь.

Відтак  Трампус стисло  розповів, як Салачова  летіла до Тихого і зустрічалася з
ним на його нелегальній квартирі.

— Нічого собі  крутиголовка, — розгублено мовив Соумар. —  Дещо справді свідчить
на користь вашої версії. В неділю він був у неї, у вівторок, певно, їхав до неї,
а в п'ятницю вона летіла до нього. Щиро кажучи,  я вам не заздрю. — Він на хвилю
замислився. — І все-таки я стою на своєму. Тихий не той чоловік, до котрого Ліда
летіла б на крилах кохання. Він не в її стилі.— І раптом, втупився у Трампуса: —
Але  стривайте, тільки-но  моя думка повернулася туди,  де ви мене перебили…  Та
лиха офіціантка з шинкою для старого сердеги Соумара була вона!

— Хто — вона? — розгублено спитав Трампус.

— Ну, ота чарівна пані Шашкова чи Вашкова,  Дульцінея з Брно, котра у вівторок в
Коліні трохи не розбила  моєї машини. Авжеж, це була вона! Розумієте, я востаннє
бачив її в сатиновій сукні,  з фартушком і з чепчиком, але тепер бачу її  такою,
як  вона вийшла  з  машини. В  малиновому  светрі  з  чудової  вовни, і  вийшла,
негідниця,  тільки  задля того,  щоб показатися перед  стражником у всьому сяйві
своєї краси,  словом, зачарувати  його. Так, це була  та  сама  кобра, яка потім
прийшла до лікарні, щоб  вирядити на той світ бідолаху Соумара. Або принаймні на
кілька днів вивести з ладу. Отже,  з цього випливає, що на шосе вона не звернула
на мене уваги. Та й чом би звертала, що я варт в її очах?

— Ви певні, що то вона? — приголомшено спитав Трампус.

— Коли б ви, як я, працювали  в лабораторіях, то знали б, що людина майже ніколи
ні  в чому  насправді не певна.  Проте цього  разу ладен  закластися  — це вона.
Зрештою зажадайте її фотокартку з Брно, і побачимо.

— Це я,  звісно, зроблю, але переконаний: Клубічко її вже має. Якщо ваша правда,
— а  все свідчить про те, що ви  не помиляєтесь, — то за Тихим плаче в'язниця. Я
хотів його  затримати ще в Брно, та Клубічко був проти. Мовляв, залишмо  його ще
трохи на волі.

— Очевидячки,  ваш  шеф  був  не  від  того,  щоб  пан Тихий  мене вбив,  а  він
автоматично став першим Лідиним фаворитом, — осміхнувся Соумар. — Ревнощів  йому
не позичати. Мені тільки цікаво, як ви це залагодите, не знаючи, де Тихий.

— Де ж йому бути, як не в Празі,— відповів Трампус. — Ота молодичка вкрала вночі
у свого чоловіка  авто, щоб привезти  його  до  столиці. І  я  зловлю  Тихого ще
сьогодні. Чому ще сьогодні? Бо вони вже фінішують.  Зверніть увагу па темп їхніх
дій; він свідчить про те, що їм  дорога кожна хвилина. Старий лис Клубічко нюхом
чув  це і  спробував  спровадити  мене  до  Жегушиць,  де, певно,  нічого  й  не
станеться, щоб самому бути там, де все розвинеться до кульмінації.

— До Жегушиць? — майже вигукнув Соумар. — Хіба вони теж грають якусь роль  у цій
історії?

— Так гадає Клубічко.

— Але чому?

Трампус здвигнув плечима:

— Точно  не знаю. Наскільки пам'ятаю,  він зацікавився  Жегушицями тоді, коли  я
сказав йому, що бачив там пейзаж, який ми знайшли в альтанці. А може, й тому, що
там пані Салачова зустрічалася на якомусь святі із своїм колишнім чоловіком.

— Це  ви чули від мене, Трампусе,  але  я  хочу  вам  іще  сказати,  що минулого
понеділка  мені зателефонувала Ліда. Мовляв,  після обіду вона вільна, і  якщо я
теж, то могли б  кудись поїхати моєю  машиною. Часу я  не мав, проте була чудова
днина,  то чом  не  зробити Ліді приємність? Тож я відповів: «Гаразд,  я за вами
заїду». Як  тільки сіли в авто, я спитав її, чи не хоче вона поїхати в Кокоржин.
«Ні, Барбароссо, — мовила, — мені кортить прогулятися до Жегушиць,  помилуватися
парком,  але це  для вас,  мабуть,  задалеко». Хоч то і  справді  не  близько, я
погодився: «Охоче  подивлюся на  славетний парк  у чудових  осінніх  шатах».  Ми
приїхали  туди  майже  смерком,   але  Ліда  поламала  мої  плани.  «Знаєте  що,
Соумарчику, я маю там дещо  залагодити,  навіщо вам тарабанитися теж…» Натякнула
на мої лінощі, на  мій похилий вік  — словом, умовила мене,  і я залишився. Ніде
правди діти, миттю заснув. Раптом чую — хтось  стукає мені по лобі… Ліда. Була в
напрочуд  доброму  гуморі  і  в нагороду  обіцяла  відкоркувати  мені  пляшку  з
арманьяком. От я й прогулявся. Коли повернулися сюди, вона по-дружньому помахала
мені ручкою й зникла. Трампус вражено слухав.

— Але що, власне, їй було там треба?

— Це  відомо лишень  богові,— відповів професор, — Вона мені  не  сказала, а  я,
зрештою, мусив стежити за дорогою, бо вже стемніло.

— Клубічко знав про цю екскурсію? — спитав Трампус.

— Боронь боже.  Я  й словом не  прохопився. Хіба,  може, Ліда йому  сказала, щоб
підбурити проти мене.

— Ви мене доконали, — мовив Трампус. — Вона йому  нічого  не сказала — через  те
його так непокоять прокляті Жегушиці.

Нараз він зблід і сказав що від усього цього йому розболілася голова.

— Воно й  не  дивно, — співчутливо зауважив  Соумар. — Мій  казанок теж  уже  не
варить, і я не проти погуляти трохи в саду. Хоч,  щиро кажучи, найрадніше заснув
би. Але ж ви неодмінно  розбудите мене  якимось нескромним запитанням, заледве я
склеплю очі.

Сказавши це, він узяв Трампуса під руку, і вони пішли в сад.

Був  один із  тих  казково  гарних днів, які  чеська природа  любить дарувати  у
вересні, цьому найпоетичнішому чеському місяці.

Соумар,  котрий секунду тому ладен  був задовольнитися  невеличкою  прогулянкою,
хотів одразу лягти на  лавку,  але Трампус  так докірливо  на  нього  глянув, що
професор затрюхикав обіч,  бурмочучи, яке безглуздя ходити  пішки у  вік  машин.
Трампус не слухав, він енергійно йшов попереду вздовж шерёги верб.

— Коли я не можу розгадати  якогось  ребуса, — мовив, —  то намагаюся відвернути
від нього свою увагу й думати про щось інше, цілком абстрактне.

— Це  непогано, —  погодився Соумар, з  величезним жалем  дивлячись  на наступну
лавку,  яка  вабила до  себе. —  Ви  належите  до  тих  людей,  котрі потребують
натхнення, бо не  здатні до  чисто розумових зусиль  чи  аналізу. Мене  це трохи
дивує: ця риса звичайно притаманна жінкам, а ви на перший погляд — стопроцентний
чоловік. Гаразд, говорімо тоді про  Шекспірові сонети. Хтось написав,  що тільки
вісім чоловік здатні були творити гарні сонети, і серед них — він.

Трампус промовчав.

— Ага, — осміхнувся Соумар, — нас, либонь, не дуже цікавить мистецтво. Ну, то ви
б не мали в Ліди великого успіху; вона, бачте, схожа трохи на Роксану.

— Щиро  кажучи, — ніяково  відповів Трампус, — цієї  письменниці  я теж не знаю.
Повертаюся з роботи пізно і відразу лягаю спати.

— Я  не  скажу вам, чи  писала  ця дама щось, опріч  листів, — знову  осміхнувся
Соумар, —  та в історії театру  вона посідає  почесне  місце як партнерка пана з
Бержерака, про якого  ви, певно, дещо знаєте? — Трампус безпорадно кліпав очима,
і професор вів  далі: — Я знайшов тему, найбільш придатну, щоб відволікти увагу.
Чи знаєте ви, скільки кожна людина має в тілі нервових клітин?

— Навіть не уявляю.

— А ви вгадайте.

— Десять тисяч, — сказав Трампус навмання.

— Трішечки  більше   —   шістнадцять  мільярдів.  Тобто  кожна   людина,  навіть
найбідніша, —  мільярдер, ха-ха… А знаєте, який завдовжки був би  шлях,  якби ті
клітини  вишикувати  одну біля  одної?  Чотириста  вісімдесят тисяч  кілометрів,
Уявіть тільки: відстань од Марса до Сонця коливається між двомастами  п'ятьма  і
двомастами сорока  сімома мільйонами  кілометрів, —  то  варто з'єднати  нервові
клітини приблизно тисячі людей, щоб…

— Послухайте, — урвав його  Трампус, — якщо офіціантка і Шашкова направду одна й
та сама особа…

Соумар осміхнувся утретє:

— Ви одпочили дуже скоро, чоловіче, для цього  вам  стало трьох  хвилин.  Однак,
признаюсь, я починаю шкодувати, що сказав вам про неї. Тепер ви доконче накажете
її заарештувати і притягнете до суду.

— Не знаю, чи вистачить для цього фактів. А вам її було б жаль?

— Так. Вона справді гарна жінка.

— Це ще не підстава.

— Може, й ні.  Але спробуйте подивитись на  все її очима. Хто я для неї? Старий,
кволий чоловік  з  огидно  червоною  бородою.  (Ви  знаєте,  мені,  як  правило,
доводиться пересилювати відразу  пацієнтів до моєї  бороди).  Тоді як Тихий у її
очах —  щось на кшталт  бога. А боги мають  право  вимагати від нас жертв. Надто
коли вони, себто жертви, такі нікчемні, як  я. Зрештою,  це  тільки випадок,  що
жертвою повинен  був стати  саме  я. Мене,  завзятого біолога, цікавлять пойняті
інстинктом, що  його  більшість  людей  за  браком  точнішого  терміна  іменують
коханням  і   що   його  Шопенгауер   зве   подразненням  шкіри.  Навряд  чи  ви
сумніватиметесь, що ця  папі дуже  любить Тихого або, кажучи словами скептика  з
Гданська, він особливо подразнює її шкіру. — Тут професор помітив, що Трампус не
слухає його. — Куди знов полетіла ваша увага, Трампусе?

— Ось про  це я саме й думаю, — промовив Трампус. — Якщо із загадок довкола пані
Салачової ми викреслимо коханця, залишається Салач і ще один із вас п'ятьох.

— Яких п'ятьох? — здивовано спитав Соумар.

— Тих, що ходять до неї регулярно в неділю і що їх вона вважає найліпшими своїми
приятелями. Двох я знаю: вас і Клубічка. Хто решта?

Соумар хотів відповісти, але раптом сказав;

— Послухайте,  це щось  небувале, погляньте  на альтанку. Вам не здається, що то
дим? Начеб там хтось курив.

— То,  певно,  Голец, —  сердито  мовив Трампус, —  Сьогодні  він  байдикує  від
самісінького ранку.

Але,  підійшовши  до альтанки, вони побачили, що в ній сидить і курить той, кого
найменше сподівалися зустріти, — детектив Кост.




16


Забачивши їх, Кост помітно зблід. Трампус дивився на нього, як на привид.

— Це ви! — отямившись, напався на Коста. — Як ви тут опинились?

— А так, — розгублено почав Кост. — Я тут тому, що не встиг утекти.

— Від кого?

— Од  вас,  пане.  Я  саме хотів  непомітно  зникнути,  аж  тут  нагодилися  ви.
Признаюся, ви мене застукали якраз тоді, коли я збирався щезнути.

— А я, зі свого боку, признаюся, —  проказав Трампус, тамуючи дику лють, — що не
зрозумів  жодного вашого слова. І  коли вам дороге  життя, подбайте, будь ласка,
щоб я пас нарешті зрозумів.

— Мене  легко  зрозуміти, пане.  Я  саме налаштувався  йти,  коли загледів  вашу
машину. Втік  і  сховався  отут. Подумав  собі: «Хоч ти, власне, ні  в чому й не
винен,  бо  тільки виконував наказ,  але  тебе  так висвятять, що  ліпше  буде…»
Словом, у той момент я вирішив щезнути  і стати  перед ваші очі  згодом,  як усе
трохи вгамується.

— Ну, Трампусе, ви вже трохи вгамувалися? — єхидно поцікавився Соумар.

— Гадаю, пане, ви тепер вислухаєте мене, — вів далі Кост. — Отже, я розповім вам
усе, і якщо, на ваш погляд, чинив некоректно, то вергайте  мені на  голову громи
та блискавиці, котрі, бачу, пурхають вам в очах і на вустах.

— Казкове видовище для звичайного смертного бачити, як чубляться стражі порядку,
— осміхнувся Соумар глузливо.

Але Трампус уперто  мовчав,  і Кост  почав  розказувати, як він  сновигав садом,
сподіваючись помітити сліди, коли його покликав Буцький. Це той другий  детектив
з нежитем. «Ходи до телефону!» — гукнув він. На свій подив, Кост почув Клубічка.
Шеф сказав, що дзвонить по міжміському і що Кост повинен запам'ятати кожне  його
слово.  Відтак  звелів  добутися  до  спальні  пані  Салачової.  Там  у  великій
бібліотеці, що  на  всеньку стіну, на третій  полиці від підлоги стоять книжки у
світлій оправі.  Кост має переглянути  всі книжки  на  цій  полиці,  і то вельми
пильно, поки натрапить  на уривок, що починається словами:  «К.:  О,  то не він,
твоя  правда. Ти знаєш…»— і  кінчається:  «мій»  з голоду пада…». А зробивши це,
одразу зателефонувати до криміналки.

— Я  спитав, куди  повинен доповісти, а шеф  відказав, хай мене  те  не  турбує,
мовляв,  у  нас знають, що та як… Само собою зрозуміло, пане, я доповів йому, що
чергую  тут за вашим  наказом і, наскільки розумію,  мушу все  сказати  вам. Шеф
дозволив діяти на свій розсуд, але швидко й таємно.

— Ну-ну, і що ж ви зробили? — зловісно поцікавився Трампус.

— Повірте, пане,  моє становище  було  не легке, —  провадив  Кост. —  Виконуючи
шефову волю, я стояв перед  двома  проблемами: ви і пані Трекова. Стосовно  пані
все було ясно відразу: мені  не пощастить увійти  до  спальні пані  Салачової  і
приховати  те, що я збираюся там робити. Наскільки я її  знав, вона б не пустила
мене самого до спальні.

— Отож вам і спало на думку відкликати її з вілли? — сказав Соумар.

Кост кивнув:

— Так, пане професор, нічого розумнішого я не придумав. Зрештою, шкоди ніякої не
могло бути, бо я знаю пана Трампуса: він її відразу пошле назад, та ще й, певне,
сам приїде за нею. Так воно й сталося. Делікатніша була для мене друга проблема.
Згідно з вашим наказом, пане Трампусе,  я повинен доповісти вам про все важливе,
що сталося тут, а це  було напевно важливе. З другого боку,  я не міг зволікати:
якби  я вам  про  це рапортував, то неминуче згаяв  би час. Отак поміркувавши, я
сказав собі: «То їхня справа, хай вони з'ясовують між собою…»

— Хай вони з'їдять один одного, ге? — задоволено завважив Соумар.

— …і пішов  до  сусідів телефонувати до криміналки, аби  звідти  відкликали пані
Трекову,  й  сказав,  як  це зробити.  Потім  ми  з  Буцьким  на  кілька  хвилин
ретирувались і повернулися, заледве пані Трекова зачинила за собою двері.

— Між іншим, де Буцький? — спитав Трампус.

Кост сумовито посміхнувся!

— В льосі, пане, в тому, де пані Салачова ховалася від бомб. Він скочив туди, як
я йому крикнув, що ви приїхали, йому душа в п'яти і…

— Може, тепер ви розповісте, що робили в спальні пані Салачової,— мовив Трампус.
— Якщо, звісно, можете відкріти мені таємницю.

Повагавшись, Кост вийняв з кишені книжку і подав Трампусові.

— Не з моїм розумом міркувати про це, пане, — сказав, — не пощастило розминутися
з вами. Згодом усе б уладналося.

— Він хоче  сказати, Трампусе,  поки  ви  переказилися б, —  підступно  зауважив
Соумар.

— А забарився  через те,  що  шукав потрібне місце довше, ніж сподівався. Тільки
встиг  зателефонувати  до  криміналки,  коли  це нагодилися  ви.  Пані  Салачова
одкреслює чимало  з того, що читає, а  для  мене це була  китайська  грамота.  І
виловити ті слова ой як нелегко.

Кост розгорнув книжку — це були «Міміямби» Геронда.

— Я  переконався, що  у  відзначеному абзаці  було  підкреслено такі  слова: «…з
двома…  наші  жорна…  Артеміда…»  Тільки  вони, пане Трампусе,  признаюсь вам, я
нічого в тім не доберу.

Трампус розгублено подивився на Соумара.

—Інколи  я  думаю, —  відповів  той  на його  погляд, — що поставити  правильний
діагноз  — найтяжча  справа, але тепер, Трампусе,  я  не далекий від  того,  щоб
визнати: ваше ремесло ще важче.

Однак  Трампус   його  не   чув,  бо  не  слухав.  Навіщо  Клубічкові  була   ця
інсценізація—зрозуміло, Але так грубо обійти його, все довірити Костові… Хоча це
в дусі брненської угоди. Шеф поділив справу на дві зони — празьку й  жегушицьку,
останню  закріпив  за  собою…  Послідовно  розплутував  загадку,  на котру  його
наштовхнула  «роль»,  що  її  він  знайшов  у  сумці Салачової,  і хоч  Трампусу
невідомо, як  далеко  Клубічко просунувся,  видно, що в  Жегушицях він нічого не
виявив — інакше не вимагав би додаткової інформації.

Трампус перечитав  уривок, перегорнув кілька сторінок перёд  ним і після нього і
впевнився, що більш нічого не було підкреслено, крім тих слів, які цитував Кост.
З них два слова в уявній ролі не було відзначено: «…_наші_жорна_»…  Ніби шукаючи
допомоги,   Трампус  подивився  на  Соумара.  Невиспаний,  стомлений,   професор
посміхався. Добре,  що  хоч  не  вороже. Ні,  питатись поради  безглуздо,  треба
мізкувати самому.

Вій навіть не помітив,  як  залишив  обох  чоловіків  в  альтанці  —  зробив  це
мимоволі,  аби поміркувати,  і  ходив  садом цілу  годину. Загадковість  нарешті
почала мерхнути.

Салачова везла до Брно дублікат основного повідомлення, яке  вимагав Барбаросса.
Можливо, знайшла його  в  тих проклятих  Жегушицях, куди її  в  понеділок  возив
Соумар. Тільки Барбаросса спіймав облизня —  копія попала до  рук Клубічка. Тоді
Барбаросса  вирішив заволодіти оригіналом в інший спосіб. Однак не лише він, а й
Клубічко знав  першоджерело  — це була книжка під назвою  «Міміямби». Барбаросса
спробував  викрасти книжку, вдершись  до вілли, але шукав  її не там,  де треба.
Тоді  як  Клубічко добре  знав, де  слід шукати книжку,  і за допомогою Коста її
знайшов. Тобто Клубічко  вже двічі посадив Барбароссу в калошу, а  розшифрувавши
таємницю слів «наші жорна», нокаутує його остаточно.

Це було зерном усієї таємниці. Трампус мусив визнати, що в Клубічка  ліпший нюх,
аніж  у  нього, —  бач,  одразу  розкусив горішок.  Блискавично  зосередився  на
основному, а  Трампусові полишив другорядне. Втім, Клубічко чесно його попередив
про  це ще в Брно. Він, мабуть,  розплутує головну таємницю, але, найімовірніше,
злочинця  схопить  той,  хто  буде  на   другорядному  напрямі,  оскільки  увага
Барбаросси скерована на Салачову та її празький  дім. Про  Жегушиці він, мабуть,
не дбає, певне, досі не підозрює про них. Крім того, справа мала  ще один аспект
— спробу усунути професора.  Цим злочинець  виказав, чого  боїться: Соумар  може
зірвати його плани. Отже, ясно,  що професор — свідомо чи несвідомо — грає в цій
історії далеко більшу  роль,  ніж  думає.  Однак  яка  вона,  та  роль?  Трампус
напружував  свій нещасний  невиспаний  і втомлений  мозок, шукаючи  слід, котрий
привів би його до цієї таємниці. Так повернувся він до своєї попередньої  думки,
що винуватцем усього цього має бути один із п'яти  найближчих  друзів Салачової.
Якщо ця думка правильна, тоді напад на Соумара мав би сенс: Барбаросса намагався
усунути Соумара, бо саме  він міг би  йому перешкодити. Проте Соумар  аж ніяк не
збирається полегшити  Трампусові завдання, таїть у собі, що  знає, і чекає, коли
прокинеться Ліда.

«Гаразд, — подумав Трампус, —  довідаюся  про тих  трьох її друзів, котрих ще не
знаю, і, може, знайду між ними Барбароссу й без Соумарової допомоги».

Цієї  миті він почув  позаду  кроки. Насправді Кост ходив за  ним уже давненько,
десь відтоді, як скінчив  довгу  розмову з пані Трековою, але  Трампус поринув у
свої роздуми й не помічав його.

— Чого вам? — спитав Трампус непривітно.

— Сподіваюсь, ви  не дуже на мене гніваєтеся,  пане Трампусе. Мені було б шкода,
бо від вашого настрою багато залежить.

Гнів Трампусів трохи минув. Він гмикнув і запропонував Костові сигарету.

Кост подякував, але не закурив. Хвилю грався сигаретою, відтак поклав у кишеню.

— Ви певні, що знаєте, навіщо це було шефові? — спитав.

Трампус здвигнув плечима:

— Здогадуюсь, але не можу сказати, що певен.

— Це вельми складний випадок, — вів далі Кост. — Правду кажучи, в ньому не  можу
розібратись.  Тобто  навіть гадки не маю, про що, власне, йдеться. Почуваюсь, як
уночі на темних сходах у незнайомому будинку. Це заважке для моєї голови, я звик
робити те, що розумію. — І наголосив: — Тільки те.

Трампус добре знав Коста ще  від свого дебюту. Якщо він сам належав до штабу, де
потрібно було створювати версію, складати  план, то  Кост  виконував лише дрібну
роботу,  але виконував її від щирого  серця. На нього можна було покластися — не
спустить ока з жодної дрібнички, якої добродії із штабу  не помітять або якій не
нададуть ваги. Певне, щось таке він помітив і цього разу.

— Вас, здається, щось непокоїть? — спитав Трампус.

— Щиро кажучи, не знаю, чи це не дурниця. Отой ліхтарик…

Трампус нетямуще глипнув на нього:

— Який ліхтарик?

Та тільки-но Кост почав пояснювати,  як  Трампус  одразу згадав.  Був це типовий
випадок розподілу праці. Він не звернув па ліхтарик уваги,  бо гнався за великою
таємницею.  Коста  ж,  навпаки,  велика  таємниця  не  обходила,  зате  ліхтарик
привернув його увагу.

— Той кишеньковий ліхтарик,  який ми  знайшли за ширмою  в кабінеті. Я  весь час
питаю  себе: належить цей  ліхтарик, так  би мовити, до  цього дому чи його сюди
приніс злодій? Це одне. А є ще друге, і воно теж якось  збігається з ліхтариком.
Оті сліди малих ніг, які ми знайшли біля сарая.

Трампус почав зацікавлено слухати.

— Почну  з ліхтарика, —  провадив Кост, — Сказати правду, спершу я не звернув на
нього  належної   уваги,  але   потім  мені   розвиднілося.   Послав   його   до
дактилоскопічного відділу і показав  пані Трековій.  «Як думаєте, —  питаю, — це
ваш чи чужий?» Пані Трекова  спочатку сказала, що не їхній, але коли  я попросив
подивитися уважніше, припустила,  що,  може, й  їхній. Тільки,  мовляв,  це дуже
непевно.  Я  не переказуватиму всієї її  проповіді,  бо  тривала  вона зо чверть
години.  Якби  та папі сотворяла  світ замість  господа, то  ще, мабуть, і  досі
тільки  колотила б розчин. Сказала, що цей ліхтарик їй наче знайомий, але більше
від неї я нічого не почув.

— Вам не здається, що це цілком природно? У домі ж тисячі речей…

— Авжеж,  пане. Та  я  не наполягав, бо  з досвіду  знаю:  овоч  має достигнути.
Подумав собі: коли  вона щось знає, то згадає, прийде й  розповість. А тепер про
інше. Я вам уже казав, що воно  засіло мені в  голові…  Це Гейтманек. Від  учора
тільки й  думаю  про нього. Я маю на  увазі того  композитора, пане, про котрого
Трекова сказала, що він худий, як неапольські спагетті.

— Так, знаю.

— Може, це  нісенітниця,  пане, згубна ідея-фікс, як  каже  шеф, але  я не  можу
позбутися думки, що він не такий безневинний, як його малює пані Трекова. Вона ж
сама визнає, що пані Салачова розмовляла з ним по  телефону принаймні за  годину
перед  першим нападом.  Після  того, як крутила  платівки  з Бетховеном.  Тому я
спитав пані Трекову, чи  не знає вона випадково, яка нога у цього пана. «Мала, —
відповіла. — Така  сама, як  у пана професора Соумара. — І  додала: —  Здається,
мадам подобається  товариство чоловіків з малими ногами, бо ж і ваш пан Клубічко
має малу ногу. — Хотіла засміятися з  дотепу, але раптом завмерла  з роззявленим
ротом. — Чоловіче, — мовила, — тепер  я дещо згадала  про той ліхтарик. Дайте-но
його  мені  на хвилинку. —  Уважно  оглянула  і  сказала:  —  Авжеж,  я  відразу
зрозуміла, що десь його бачила…»

Трампус слухав дедалі уважніше.

— «Так  от, — зацокотіла пані  (у  неї  в роті  справдешня  ротація на слова), —
ліхтарик  цей нагадав  мені найгірші дні, які я прожила на цьому світі. Я маю на
увазі нальоти. Один з них тривав  від  одинадцятої ранку до четвертої пополудні.
На  той  час  до нас нагодився  пан  Гейтманек». Але краще  я  переповім  своїми
словами, бо інакше ніколи не  скінчу. Той худий композитор приніс пані Салачовій
якусь  річ, а  пані Салачова була  вдома, бо  підхопила  нежить.  Тільки  завила
сирена,  артистка, як завжди в  таких випадках, страшенно  перелякалась і мерщій
побігла в  льох, Пан  Гейтманек провів  її  та Трекову — я  підходжу до суті — і
присвічував їм  своїм ліхтариком,  а потім, коли все скінчилося,  забув його  на
кухні. Оце, мовляв, той самий ліхтарик.

— А вам не здається, Косте, що  це надто сміливе твердження? — спитав Трампус. —
Таких ліхтариків були тисячі, і спробуй відрізнити їх один від одного.

— Це тільки па перший погляд  сміливе твердження, пане, — заперечив Кост. — Ваша
правда, таких  ліхтариків було виготовлено тисячі, а може, й мільйони штук, та я
б сказав, жоден із них  не має лампочки «Зеніт». Вона американська,  пане. Отже,
цей ліхтарик лежав на кухні чотири роки, аж  поки пані  Трекова знайшла його там
цього літа в  травні чи в червні.  Оскільки лампочка в ньому перегоріла, Трекова
вкрутила  іншу,  з  американського  ліхтарика,  який  привезла  з  Плзня.  Потім
повернула ліхтарик пану  Гейтманеку.  А тепер  ми  знайшли його  в кабінеті пані
Салачової.  Хотілося б почути вашу  думку про це… Надто коли Гейтманек до всього
має ще й малу ногу.

Трампус хвилю  мовчав.  Цікаво, нічого не скажеш, але композитор зовсім не пасує
до  цієї  історії.  Крім того…  Трампус  пам'ятає його  з  якогось концерту,  де
Гейтманек  акомпанував на фортепіано молодій співачці.  Порядний чоловік, зовсім
не схожий на злочинця. Але якщо ліхтарик справді його.,

— Знаєте що, — мовив  він, — зателефонуйте до  криміналки,  хай  привезуть  його
сюди. Але поводитися з ним чемно.

В  цю  хвилину до них підійшов  Соумар. Він,  мабуть,  трохи  поспав: вигляд мав
бадьорий, як завше.

— Послухайте, Трампусе,  скажіть-но мені: коли людина зробила що-небудь мимохіть
— це злочин чи ні? Приміром, порушила службову таємницю?

Трампус блимнув на нього відверто вороже. Цей чоловік такий свіжий, тоді як він…

— Ні,— одрубав, — злочин мусить бути викликаний лихим заміром.

— Ну, тоді ні,— задоволено відказав Соумар. — Я вельми радий, бо вже боявся,  чи
не заарештуєте ви мене вдруге. А сталося ось що. Вернувся я до вілли, щоб поїсти
чого-небудь неотруєного, і саме йшов повз  телефон, коли пролунав дзвінок.  Зняв
трубку, але не  встиг  вимовити «алло», як загримів  страшний голос:  «Косте  це
кримїналка перекажіть  пану  Трампусові  що  нам  тільки-но  повідомили  з  Брно
архітектор Шашек теж зник безслідно пішов з дому не замкнувши квартири  і в його
бюро також  не знають куди він  подався брненська криміналка вже почала  розшуки
бувайте».  І  все  це  як  з  кулемета.  Не  встиг  я  схаменутися  —  в  трубці
дзеленькнуло, та й  по всьому. Отож  я спішу вам доповісти й хочу сказати, що це
справді рідкісний  випадок  телефонної  телепатії.  Тільки-но я подумав,  як  би
чогось  попоїсти неотруєного, і тієї  ж  миті одержав  повідомлення про  гідного
співчуття чоловіка,  дружина  якого, у всеозброєнні своїх чар, три  години  тому
хотіла отруїти мене шинкою.

Трампус подивився на Соумара так змучено, що професор занепокоєно спитав:

— Що, повідомлення це погане?

— Чи  погане, —  сказав  Трампус, —  я  ще  не  знаю.  Мабуть,  погане,  бо  всі
повідомлення, які  я отримував про цю кляту  справу,  погані. Тепер я наче павук
серед шершнів. Заледве витчу павутину, як її вже порвано.

Потім мимохіть стромив руку до кишені, витяг ліхтарик.

— О, — вигукнув Соумар, — то він усе-таки є?

— Хто?

— Та цей ліхтарик. Гейтманек казав, що йому на роду написано весь час губитися.

— Ви його знаєте?

Соумар кивнув головою:

— Чого ви, мабуть,  ще не знаєте про мене  — то це мого захоплення кеглями.  Хоч
раз на тиждень, а мушу пограти. Гейтманек — мій найчастіший партнер, це його теж
найбільше захоплення після  сонат.  Так от, тижнів  два  тому  ми  пішли  з  ним
натішитися досхочу і грали аж до ночі. Я запропонував довезти  його до проспекту
Голечка,  де він живе, але завести  мотор ніяк  не  міг. Було темно, і Гейтманек
позичив  мені  свій  ліхтарик, щоб я міг собі  присвітити. Прийшовши  додому,  я
поклав  його  в кишеню  і  найближчої неділі залишив ліхтарик у  Ліди,  аби вона
віддала Гейтманекові.

— Ну й що, віддала?

— Ви її погано знаєте! Залишила собі. Коли  я спитав її, чи віддала, сказала, що
ні, бо, мабуть, кудись його запхнула.

Трампус посміхнувся:

— Поклала на підлозі за  ширмою біля вікна кабінету. Чудова ідея — підозра падає
на Гейтманека, що  це він  заліз до  кабінету. — Помовчавши, він палко сказав: —
Професоре, коли б ви знали, з яким задоволенням я посадив би нашу  пані Салачову
до буцегарні за всі її витівки!

— Вона може залюбки сісти — романтика!..  Звісно, якщо  у вас нема блощиць. Ліда
ненавидить  їх  майже  як  математику,  а математику ненавидить, бо  не  може її
втямити. Мовляв, у ній нема поезії… Куди це ви так розігналися?

— Сказати,  щоб  сюди  не  привозили  Гейтманека, —  буркнув  Трампус.  Коли він
повернувся до саду, Соумар тримав у лівій руці книжку, а в правій чималий шматок
хліба, намащений паштетом, і наминав, аж за вухами лящало.

— Це  книжка про Вішну,  Трампусе. Мушу  вам сказати, ви мене заразили. Відчуваю
себе тепер більше детективом, ніж лікарем. Я шукаю в цій страшній книжці  місця,
де йдеться,  як Вішну задрімав, після чого сталася катастрофа світу. Задумайтеся
над цим — і  ви зрозумієте, який це хитрий символ.  Кожен з нас мусить де-небудь
виспатися і знає, яка то мука — не потрапити до постелі.

— Ніхто цього не зрозуміє ліпше від мене, — промимрив Трампус. — Сьогодні я спав
не більше півгодини.

— Ви  компенсували  це тим,  що по-садистському  розбудили мене, заледве я почав
дрімати,  голубе. Кожен  любить поспати  — царі,  президенти,  міністри,  тільки
бідолашний Вішну не може собі цього дозволити — інакше-бо кінець світу, Я думаю,
чи не пов'язане це місце  про оспалого Вішну  з  нашим  випадком? Хоча, коли  ви
захищали  Гейтманека,  мені  спало на  гадку  таке: Ліда  була  зовсім спокійна,
наскільки це  для  актриси можливо, а занепокоїлась, якщо  не  помиляюся, тільки
після  зустрічі  зі своїм  колишнім  чоловіком  у  Жегушицях. І  саме  тоді  він
подарував їй ці «Міміямби», котрими зараз так посилено цікавиться ваш шеф.

— Цього я ще не знаю і, щиро кажучи, думаю, що  Клубічко на неправильному шляху.
Певно, Ліда мала десь  читати уривок  з Геронда і  в сумку роль  поклала  зовсім
випадково.  А  Клубічка  це  збило  з  пантелику,  він  інколи  віддає  перевагу
романтизмові перед реалізмом. По-моєму, центр усього — Тихий.

— То їдьте по нього в Брно.

— Якби  ж він там був! —  вигукнув  Трампус. — Я запитав Брно,  і мені відповіли
тайнописом,  що не знайшли його ні на  квартирі «Біля Прахарні», ні  в Пісарках.
Навіть на репетицію не з'явився й не попередив. Клубічко затримав його на кілька
годин,  але потім, мабуть, знову відпустив.  Тихого  шукали,  однак не з'ясували
нічого, крім того, що Клубічко вночі привіз його до бару, де красень зустрівся з
дуже вродливою  жінкою— очевидно,  з уявною  Аленою Зіковою,  котра  хотіла  вас
отруїти.  Про  неї теж нічого не знають, та  з того, що  вона  з'явилась у вашій
лікарні,  можна зробити висновок, що машиною свого чоловіка поїхала до  Праги. А
Тихий,  коли шеф знов  одпустив  його, певно, поїхав за нею. Щиро  кажучи,  мені
здається: замах на вас і спроба вдертися на віллу — це не остання їхня дія. Вони
ще прагнутимуть захопити Салачову або залізти сюди.  Тому я й звелів прислати ще
кількох наших людей. Тепер віллу з усіх боків надійно охороняють, тож нічого  не
може статися. Але Клубічкові вчинки я ніяк не можу пояснити.

— Ну, — сказав Соумар, — наскільки я його знаю, ваш шеф завжди відає, що робить.
— По хвилі додав:  — Опріч Вішну,  найбільше мене цікавить вродлива  офіціантка,
котра, мабуть, справді  злигалася з Тихим,  який мене цікавить уже менше,  може,
через  те,  що не має таких гарних  ніг  і  волосся.  Я на  вашому місці  був би
спокійний, Ліда раніше чи пізніше прокинеться й зізнається, чого летіла до Брно.
А опинатиметься — впорсну дозу скополаміну, воля її ослабне, і ви дізнаєтеся від
неї все, що треба. Мене ж пустите до хворих.

— Цього, на жаль,  я не зможу зробити. Клубічко свого наказу  не скасував. А щоб
не було вам сумно, розкажіть мені  про тих трьох з вашої п'ятірки, про яких я ще
не знаю. — І Трампус ліг на пожовклу траву й заходився смоктати цукерку.

— Шкода  вашого і  мого  дорогоцінного часу,  юначе, —  засміявся  Соумар. —  Я,
звісно, лишуся, ви так гарно змалювали принади перебування тут — геть-чисто як в
обложеній фортеці,  але  що стосується тих  трьох…  Ну,  бачили  б ви, що  то за
екземпляри. Ягнята, та й годі… Про злочин вони знають хіба що  з  книг Едгара По
та Уоллеса, хоч  цілком можливо, що читають також пані Сейєрс або Агату  Крісті.
Вони й мухи не скривдять, не  кажучи  вже про такого  метелика, як  Ліда. Я  вам
радніше розкажу щось із біології, про яку ви, бачу, не маєте уявлення.

— Ліпше розкажіть мені щось про них.

Соумар стенув плечима:

— Тоді  номер   перший  доцент  психіатрії  доктор  Нерад,  телефон  знайдете  в
довіднику, — його Ліда зве не інакше, як «наш маленький йог». Притім у нього теж
маленька нога, ха-ха… Гадаю, ви знаєте, що таке йог?

Трампус мовчав.

— Проробляє дуже цікаві експерименти. Якось у нього було запалення окістя, і він
вирішив вирвати той зуб. Лікар  йому  каже: «Пане  доцент, почекайте, поки  мине
запалення, зараз я знеболити не можу, й  страшенно болітиме…» Та  наш йог тільки
осміхнувся: «Ну що ж,  рвіть без знеболювання», — і справді ані писнув, тоді  як
інший на його місці завив би вовком. У цьому, бачте, й полягає воля йога…




17


— Ви  помилились,  я  не  Тихий, — відказав  молодий вродливий  брюнет,  котрого
Клубічко зупинив на одній з брненських вулиць.

— Хвилиночку,  будь ласка, — мовив  Клубічко, — не тікайте від  мене,  ви  ж так
поспішали за мною і взагалі через мене так натомилися.

— Хто ви, власне? —  спитав молодик,  злякано  зиркнувши  на таксі,  що слухняно
зупинилося неподалік.

— Ну,  ну, ви ж добре знаєте, що я  Клубічко з празької  криміналки, — засміявся
Клубічко. — А оскільки люди мого фаху не зупиняють нікого вночі на вулиці просто
так, значить, я маю на це причину. Невдовзі я вам її відкрию, якщо доведете мене
куди-небудь, скажімо, на  вулицю «Біля Прахарні», номер дванадцять.  А коли ще й
почастуєте  кавою  та  пустите програвач  (може,  знайдеться  шматочок печива  й
ковточок лікеру), — вдячний буду невимовно.

— Кого мені  запрошувати —  це моя особиста справа, — заперечив молодик на дивну
Клубічкову пропозицію.

Клубічко знизав плечима:

— Це правда.  До певної  межі  все — особиста справа  людини. Я  радив би вам не
переступати тієї межі.

Тихий злякано  глянув  на нього, Клубічко махнув рукою, і таксі, що стояло обіч,
під'їхало до них. Біля водія сидів ще один чоловік.

— Сядемо? — чемно запитав Клубічко Тихого.

Той,  ніби загіпнотизований,  сів  у машину.  Клубічко за ним. Водій  рушив,  не
чекаючи наказу. Кілька хвилин їхали мовчки.

— Куди ви мене везете? — спитав Тихий трохи згодом. — До криміналки?

— Дивне запитання, — засміявся Клубічко, —  Там нема таких гарних  квартир, як у
вас. Я ж вам сказав: їдемо до вас пити чорну каву.

— А ви справді добре вмієте замітати сліди обшуку, — мовив за хвилю Тихий. — Я в
кімнаті нічого не помітив.

— Вмію, коли не лінуюсь, — признався Клубічко. — Але у вас нічого було замітати.
Я там не був, я ж вам уже сказав.

— Так я вам і повірив! Звідки ж ви знали…

— Ви маєте  на  увазі  радіолу, програвач  і  все  інше?  Леле,  таж нема нічого
простішого. Як ідеал кожної заміжньої жінки мати холодильник, так  ідеал кожного
юнака, котрий хоче спокушати пані,—  радіола, програвач. — Клубічко засміявся. —
Я не фахівець у цій галузі, але знаю,  що музика відіграє в ній не останню роль.
Хоч дивно: люди  в такі  хвилини  настільки захоплені собою, що  її, власне,  не
помічають,  Мабуть,  вона позитивно впливає  на  їхню  підсвідомість.  Наступний
поважний чинник  —  алкоголь.  Оскільки ви не можете  своїй  дамі  запропонувати
півлітра  пива, —  хоч  більшість  жінок  любить  його,  але  чомусь  соромиться
признатися, — або коньяк,  який п'янить  дужче  й швидше, то ви й пропонуєте  їй
чудовий  солодкий боле, котрий діє на неї,  мов дурман. Є  речі, що  закономірно
повторюються,  тож  я  з  певністю  передбачав  у  вас  програвач,  різноколірні
лампочки, болс і сардини.

— Хоч я  їх і ненавиджу. Але як ви  знаєте, що в мене є еспресо?[Пристрій швидко
варити чорну каву; також — чорна кава, швидко приготовлена італійським способом.


Клубічко засміявся:

— Навіяння!

Тихий злякано глянув  на нього.  На  красеня  нагонив страх  ще й той мовчазний,
схожий на  військового чоловік поряд з водієм. Машина виїхала на околицю міста —
в район вілл.

— Тут у вас гарно, — мовив Клубічко. — Закурите?

— Дякую, не хочу, — відрубав Тихий. —  Мені хочеться лише одного — знати, чому я
вас послухав.

Клубічко здвигнув плечима:

— Це вже ви розгадайте самі. Особисто мене ви цікавите відтоді, як я вас зустрів
у пані Салачової в Празі.

— Це помилка, —  відказав  Тихий  невпевнено. —  Я не  був  у неї в Празі.  Але,
щоправда, сьогодні вона приїздила до мене.

— Прилітала, пане  Тихий! Чи  не здасться вам дивним, що вона прилетіла саме  до
вас?

Але  перш ніж  Тихий устиг  щось  відповісти, машина  зупинилася перед невеликою
віллою, оточеною невисокими деревами. Із темряви саду долинало пекельне нявчання
кішок і войовничі заклики котів.

— Вийдемо? — спитав Клубічко. —  Якщо ви  вже перестали на мене  гніватися,  то,
може, й справді запросите на каву?

Тихий  мовчки  виліз із  машини, пройшов  короткою цегляною  доріжкою, відімкнув
двері й зник у темному коридорі; Клубічко чекав, поки він увімкне світло. Відтак
пішов  слідом  за  ним на другий  поверх сходами, застеленими  зелено-коричневим
килимом, що вели до маленького передпокою. Тихий відімкнув ще одні двері і знову
увімкнув  світло. У  невеликій  кімнатці  стояв  стіл;  друга кімната, з великою
канапою, правила за  вітальню. На буфеті справді стояла радіола й пляшка лікеру.
Тихий зник в обклеєних  шпалерами дверях і за кілька хвилин вийшов, несучи малий
еспресо. Критично подивився на кволу Клубічкову поставу й спитав:

— П'єте о цій порі слабку чи міцну?

— Може,  це вам не сподобається, — люб'язно  відповів Клубічко, — але я вживаю о
всякій порі три  кофейні  ложечки на чашку. Це  єдиний принцип,  якого  я  ще не
зрадив.

— Не боїтеся, що не заснете?

Клубічко жартівливо махнув рукою:

— Дякую за турботу, але сьогодні я не збираюся спати, до того ж кава на мене діє
звичайно як наркотик.

— Я  вам заздрю, — сказав  Тихий, беручи з буфета  електричний  млинок. Встромив
шнур у розетку, й за  кілька хвилин кава була готова. — Сиплю вам три ложечки, а
собі одну.

— Казково, — блаженно зітхнув Клубічко, — я починаю примирятися з Брно, дарма що
воно зустріло мене так непривітно.

— Хочете й сардин?

— Хочу, ви природжений  спокусник. Але програвач і різноколірні лампочки  можете
цього разу проминути.  Як  будете  в  Празі,  завітайте  до мене — за все  чесно
віддячу.

Тихий заварив каву, присунув до Клубічка чашку. Спритно відкрив  баночку сардин,
поставив перед гостем, поклав шматок білого хліба й лимон. Клубічко ковтнув каву
й блаженно зітхнув:

— Чудова, юначе! Ви — талант. — Потому  вихилив усе. — Не можу себе відучити від
цього. Ще не читавши цікавої книжки Мілха про бразільську каву, я знав, що треба
ласувати,  а  не пити  так  гидотно, як чиню я.  Але це для мене має  нездоланну
принадність, і вже я себе не перероблю.

— Справді? — спитав Тихий. — Може, тепер ви нарешті скажете мені…

— Чому вас привіз  додому? Ну, заради цієї кави. І  потім,  порядні люди о такій
порі відпочивають.

— Дозвольте вас запитати: чом ви не відпочиваєте?

— Буду,  буду,  але  коли  саме   —  залежить  од  вас. —  І  глянув  на  Тихого
полохливо-запитально:  — Насамперед  не  забувайте, ви мені обіцяли три чашки, а
поки що налили тільки одну.

Тихий налив другу. Клубічко  знов блаженно вдихнув  запах,  але цього  разу лише
сьорбав — ласував. Відтак споважнів і мовив:

— Любий  друже  і  каводарцю,  щойно я записав вас до свого  серця, але все-таки
мушу—  втім, ви самі звернули мову  на  мій фах, — мушу спитати, хто вам доручив
їхати назирці за  мною до тутешньої криміналки і потім  не відставати  од  мене.
Втім, це не єдине запитання. Чого  до вас  летіла  пані Салачова і що вона у вас
робила? Третє: були ви самі, коли вона зайшла до вас?

Злякано дивлячись на  прямокутник з тонкого мережива, на якому стояла його чашка
з кавою, Тихий неохоче відповів:

— Почну з кінця. Коли пані Салачова приїхала до мене, тут не було нікого. Як я з
нею познайомився? Знімався у фільмі в серпні  минулого року  в Братіславі,  і ми
заприязнилися.  Вона обіцяла,  що, як  приїде до  Брно,  знову зустрінемося.  От
сьогодні це й сталося,

— Не запрошувала вас до себе в Прагу?

Тихий похитав головою.

— То, може, ви її відвідали без запрошення?

Тихий знову похитав головою.

— Але ж ви були в неділю в Празі?

Цього разу Тихий притакнув:

— Трапилася нагода.

— Яка? Хтось запропонував одвезти вас?

— Ні, ні! —  злякано вигукнув  Тихий. —  Я  зібрав трохи  грошей… Справді, був у
Празі, але не в пані Салачової. Я  навіть  не знаю, де вона мешкає. Та сьогодні,
як  грім серед ясного неба, вона приїхала до мене.  Почувала себе дуже погано  —
щось  сталося з її літаком,  але їй  навіщось —  навіщо, не знаю — треба було до
Брно, тож вона приїхала на таксі й  забула в ньому сумку з грішми.  У  цій своїй
замороці згадала  про мене й заїхала, щоб я  позичив їй грошей і найняв таксі. Я
це зробив, і вона поїхала в своїх справах.

— Мабуть, хотіла тут, у Брно, когось провідати?

— Так, вона це казала.

— Але ж брехуха ця Салачова, — зітхнув Клубічко. — Мушу вам сказати: нікого вона
тут не шукала, від вас поїхала просто до Тішнова.

— Мені вона теж казала, що їй треба туди, — обережно зауважив Тихий.

Клубічко хвилю байдуже дивився перед собою, а тоді випалив:

— Чи багатьом людям відомо, що ви маєте ще одну квартиру? В  розбомбленій віллі…
Це знала пані Салачова?

Тихий розгубився, знітився:

— Моя тутешня господиня трохи старомодна, тож іноді…

— Маєте й там програвач та болс? Не маєте? Ну, розповідайте далі.

— Про те житло я сказав їй у  Братіславі: коли  справді схоче завітати і не буде
мене ні вдома, ні в театрі, то я  там. А вона відповіла, що це дуже  романтично.
Може, саме через романтичність і не забула.

— Цілком можливо,  іноді вона справді буває романтичною, — погодився Клубічко. —
Але як пояснити увагу, що ви мені приділяли?

— Це було зовсім випадково, —  відказав Тихий. — По вечері  я, як завше, коли не
граю, завітав до кав'ярні  «Гранд-отелю» і побачив там чоловіка, котрий приходив
до мене в Пісарках, назвавшися працівником тутешньої філії  аеролінії. При цьому
я помітив,  що  він сидить  з вами. Вас я впізнав — бачив колись фото. Про  того
чоловіка, який сидів з вами, відразу подумав, що він з КНБ, тож зрозумів,  що ви
тут  робите. Вийшов надвір саме  тоді, коли  ви сідали в машину. Цієї  миті біля
тротуару  зупинилось авто моєї знайомої. Вона  запросила мене покататись.  «Куди
поїдемо?» — спитала. Мені  спало на думку простежити за вами. «Їдьте хоча  б  за
тією машиною», — сказав я. А  коли побачив,  що ви зникли в тутешній криміналці,
попросив її вернутись. Оце й усе.

Клубічко всміхнувся:

— Бачте, як  усе нарешті з'ясувалось.  Але  щоб я не забув: ще третю чашку. — Та
спочатку  він з'їв сардину  із скибкою  хліба. — Перша порядна страва і напій  у
Брно, — мовив і блаженно потягнувся.  Відтак підвівсь і пройшовся  по  кімнатці.
Спинився біля  етажерки, на якій у посрібленій  рамці стояла  фотографія молодої
вродливої жінки. Хоч була вона у вечірній сукні, Клубічкові здалося, що це та, в
машині якої Тихий  стежив за ним.  Він рвучко обернувсь і побачив перелякані очі
господаря. Вернувся на своє місце.

— Послухайте, мій любий, — сказав  привітно, —  навіть якби  я  був  геть дурний
поліцейський, то й тоді  ви мали б вигадати щось переконливіше, аби я не подумав
про вас, що ви брехун.

— Пане! — ображено вигукнув Тихий.

— Не обурюйтеся так театрально, ви ж бо  добре  знаєте,  що брешете,  а-я-яй, як
негарно.  Приміром, те, що ви  ніколи не були в пані Салачової в  Празі. Однак я
сам бачив вас у неї минулої неділі,  це ж не так давно, щоб ви встигли забути. Я
міг би попросити вас принести  свій капелюх. Ви знаєте, що тут  я його не брав у
руки. Так  от, на його підшивці — тавро фірми: «Ондржей Юрайда, Брно». Я знаю це
з Праги, де  на той капелюх звернув  увагу в  передпокої пані  Салачової.  Тихий
хвилю думав.

— Ну, гаразд, я був у неї. Проте в цьому немає нічого недозволеного!

Клубічко засміявся:

— Боже мій, авжеж, немає. Але, любий хлопче, кажуть, що хто бреше, той і  краде.
А ви брешете.  Крім  того,  ви хочете  мене  пошити в дурні, запевняючи, що пані
Салачова — з  двома  зламаними ребрами! — приїхала  до  вашої  таємної  квартири
тільки для  того, щоб позичити кілька  сотень  і  послати  вас по  таксі.  Чого,
власне, вона  хотіла? Мовчите? Шкода, Тихий, на вашому місці  я розповів би все,
що знаю… поки ще є час. Втім, скажу  замість  вас — вона привезла вам  оце! — І,
витягнувши з кишені кілька аркушів  ролі,  показав їх господареві. Тихий дивився
па нього з чимраз більшим страхом. — Забула їх,  як уже вам  відомо, в  сумці, а
заволодів ними випадково я, і хоча хтось намагався, м'яко кажучи,  викрасти їх з
мого портфеля, вони, як бачите,  в мене.  Так  само ви доконче  знаєте, що хтось
намагався дізнатись  у Тішнові, чи не забула пані  Салачова цих аркушів у сумці.
Питала якась жінка по телефону. Чи це, бува, не та, котра  везла вас зі  мною до
криміналки?

— Ні, ні! — панічно вигукнув Тихий.

— Хто ж була та жінка, що запросила вас до машини? Як її звати?

— Вона заміжня, — відповів по хвилі Тихий, — як джентльмен, я не можу назвати її
ім'я.

— Я  схиляюся перед  вашою  делікатністю, —  всміхнувся Клубічко. — То була пані
Вєра Шашкова.

Тихий підхопився, але Клубічко попросив його сісти.

— Ми вас бачили з нею в барі «Колумбія», куди ви її, поза сумнівом, викликали по
телефону,  щоб розказати про мене. Зрозуміло, що відтоді, як ви почали приділяти
мені таку увагу, тутешня  криміналка, на моє прохання, не спускала з вас ока. Як
то кажуть,  за  позику  дяка. Зрештою,  це  було  неважко.  Ви  пішли  до  бару,
зателефонували й сіли в окремій кімнатці. А мої товариші, щоб ви знали більше, —
в сусідній. Пам'ятаєте компанію? Щоб  не  викликати підозри, вони запросили свою
співробітницю  й успішно  вдавали, ніби розважаються. Десь за чверть  години оця
вродлива пані,— Клубічко показав на  фото, — під'їхала до  бару. Я сам бачив її.
Радий  був би з нею познайомитися, вона справді вельми гарна, але подумав, що це
не горить, —  невдовзі ще  зустрінемося. Поки  що задовольнився тим, що розпитав
про неї  у бармена;  ходите ви туди з нею, на превеликий жаль її чоловіка,  дуже
часто…  Пані Шашкова підійшла  до  вас,  і  ви  хвилин  п'ятнадцять  схвильовано
розмовляли. Так чи ні?

— Так, — погодився Тихий, — вона була там зі мною. А хіба в цьому є щось зле?

— Для її чоловіка  напевно, але то його справа, а не моя.  Я звелів, щоб оркестр
зробив паузу,  і  мої  друзі  почули дещо  з вашої розмови.  Темпераментна  пані
відразу напустилася  на  вас, що ви усе зіпсували, давши «їй» можливість поїхати
геть,  що  пані  Салачова не  сказала  вам нічого нового, бо  ще  у вівторок  ви
впевнилися,  що під  Артемідою в Жегушицях нічого  не  сховано. Відтак випалила:
якби, мовляв, з тим старим йолопом можна було хоч поговорити по-доброму! А після
благочестивого побажання вибухнула:  «В усякому разі, ми мусимо з неї витягнути,
де воно насправді. Збирайся, негайно поїдемо до неї…» Хто він, той старий йолоп?

Тихий здвигнув плечима:

— Я про нього знаю, мабуть, стільки ж, скільки і ви.

— Ну я про нього маю деяке уявлення, — відповів Клубічко, — однак сподіваюся, що
ви розкажете мені докладніше. — Подивився на Тихого співчутливо й мовив:  — Коли
б  ви  знали, як усім  цим  собі шкодите! Юнак, перед  котрим  ще  все попереду,
вплутався до бридкої афери!

— Але ж я відмовився їхати з Вєрою, — сказав Тихий.

— Згоден, — притакнув Клубічко, — оркестр саме грав таке жалісливе тихе танго, і
хлопці почули, як ви відповідали пані  Шашковій,  що це була б марна поїздка, бо
пані  Салачова обіцяла,  як тільки  повернеться до  Праги,  протелеграфувати вам
місця з ролі, котру забула в таксі. Далі  ви сказали, що не можете їхати з  нею,
бо побоюєтеся,  що за вами  стежать.  Але, любий друже, вдумайтесь у ці слова  й
погодьтеся: вони свідчать знову-таки про вашу брехню. Коли ви сперечалися з пані
Шашковою, з вашої  уваги випало,  що й вона  чула на власні вуха, що казала пані
Салачова.

Тихий вирячив на Клубічка очі, але відповісти не зміг. Той посміхнувся і сказав:

— Висновок  із цього випливає один: бідолашна пані Салачова прилітала  не тільки
до вас — у вашій нелегальній квартирі на неї чекала ще й пані Шашкова.

— Вона  прийшла… вона прийшла туди зовсім випадково… —  затинаючись,  видушив із
себе Тихий.

— Випадково, але вельми до речі.— Клубічко поплескав його по плечу й тихо мовив:
— Як саме це  було? Ви чи хтось інший покликали  Салачову до розбомбленої вілли,
але чекали на неї обоє;  можливо, там  вас було більше. Покликали, щоб вирвати з
неї якусь таємницю; запросили так, що жінка до смерті перелякалася. Що ви хотіли
від неї дізнатися?

— Це було… це було… лише кілька слів… — знов видушив із себе Тихий, —  Вона мала
сказати нам кілька слів. Але навіщо вони — не знаю.

Клубічко тихо засміявся:

— Та я це знаю й без вас. Для кого — ось що мене цікавить.

Вже здавалося, що Тихий от-от розколеться,  але він знову лише стенув плечима. І
тільки за хвилю мовив:

— Моє завдання було суворо визначене: я мав дізнатись од неї лиш ті кілька слів.
Нічого більше я не знав. Одверто кажучи, мені було щиро жаль пані Салачову.

— Так, — замислено  сказав Клубічко. — Це я  постараюся запам'ятати, Тихий.  Але
там був іще хтось, кому її не було жаль аніскілечки.

Тихий здригнувся.

Клубічко помовчав і докінчив!

—І той хтось був «шеф».

— Я не знаю, про кого йдеться, — прошепотів Тихий.

— Я власне, теж не знаю, вперше почув  це слово з ваших  уст, —  тобто чули  мої
товариші,  ота  весела компанія.  Ви  його  вимовили,  коли  пані  Шашкова  знов
наполягала на вашій подорожі. Ви були в скрутному становищі й сказали, що це має
вирішити «шеф». Танго вже дограли, і в барі було тихо.

Клубічко хвилю помовчав і рішуче спитав:

— Хто він такий, той шеф?

Важко дихаючи, як  зацькований  звір, Тихий  знов розпачливо  подивився на свого
співрозмовника. Відтак погляд його ковзнув по  етажерці  з Вєриною фотографією і
понуро втупився в стіл.

— Що, якби ми пустили програвач і запалили різноколірні лампочки? — насмішкувато
спитав Клубічко. — Може, тоді ви розповісте? Чого ж ви наче води  в рот набрали?
— Тихий мовчав. — Ваша кава  була добра, Тихий, а ось ваше мовчання — погане.  І
нерозумне. — Клубічко відкинувся на спинку стільця й  глянув на маленьку люстру.
— Коли я на вас  дивився, —  тихо мовив, — то думав: «Цей Тихий зірок  з неба не
хапає,  але  крапля глузду в нього  є.  Тепер він повинен побачити, що вся афера
лопає.  А  може,  й лопнула  вже». Не  виключено,  що  в  криміналці уже  лежить
повідомлення на моє ім'я: пані  Салачова заговорила.  Що ж тоді, мій  любий?  Що
буде  з вами?  Я  не  зможу  підтвердити,  що ви  призналися, хлопчику.  А-я-яй,
проґавити таку важливу пом'якшуючу обставину!.. — Тихий затремтів, але мовчав. —
То все-таки, співаче, хто цей  шеф? Чоловік, якого ви  ждали в барі «Колумбія» і
який туди не прийшов, мабуть, устиг дізнатися, що тут я, і припустити, що  ми за
вами стежимо? —  Тихий розпачливо озирався, але все  ще  мовчав. Клубічко зняв з
рукава  його піджака пушинку, дмухнув, вона полетіла. — Бачите, полетіла?  Так і
ваша пом'якшуюча обставина, дуже вагома, полетіла, — мовив жалісливо. — Ви  мене
підвели, й мені вас шкода. І знаєте чому? Хоч ви, мабуть,  пройдисвіт, проте я з
самого початку почуваю  до вас якусь симпатію. А от до пані Шашкової — ні, дарма
що  вона  красуня. Іноді не  знаєш, чому  тобі хтось симпатичний.  Приміром, усе
єство  моє протестує проти цієї  симпатії, але я все-таки її почуваю. Кажу собі:
«Він іще хлопчисько, і нікому  його відшмагати».  Я хотів би вам допомогти, поки
це  ще  можливо. Та ви самі перешкоджаєте мені в ньому, приховуючи, хто  був той
шеф.

— Я  нічого про  нього  не  знаю, —  сказав  тремтячи Тихий, —  ніколи  з ним не
розмовляв.

— Ну, ну, — докірливо мовив Клубічко, — принаймні раз ви з ним таки розмовляли.

— Ніколи.

— Оце так! Мабуть, це була галюцинація. Бо саме тоді, коли ви сперечалися з пані
Шашковою, до вас підійшов кельнер і сказав, що вас просять до телефону.

Ми не могли почути всієї вашої  розмови  — зрештою,  короткої,— та принаймні  за
кілька  хвилин  по тому  ви  самі  розказали  про  неї.  Повернувшись  —  вельми
схвильовані— до пані Шашкової, котра саме допивала коктейль  із  шампанським, ви
сказали: «На тебе чекає  шеф». —  «Що йому від  мене треба?»  — спитала вона. Не
можна було сказати, щоб вона була спокійна. «Хоче їхати з тобою до Праги».  Пані
Шашкова позеленіла, але не  перечила. Лишень  спитала: «А ти?» — «Маю  зостатися
тут, — відповіли ви, — криміналка вже про мене знає, і шеф гадає, що буде добре,
як  вона  приліпиться до  мене». — Клубічко  засміявся. —  Цей шеф,  очевидно, з
кебетою. Ми справді приліпилися до  вас, але, як  бачите, для нас  це скінчилося
добре. Втім, якщо розмовлятимете з ним, скажіть од мене: він припустився великої
помилки. Було б йому від тієї  вашої нелегальної квартири самому іти  назирці за
пані Салачовою, а не  доручати  це комусь, кого  ми ще не знаємо. Хоча, —  додав
він, — як же він міг інакше? Треба ж  було поспішати до Жегушиць — захопити  те,
про що вам розповіла пані Салачова.

Тихий зчудовано дивився на нього, відтак мовив:

— Ви справжній диявол.

Клубічко захитав головою:

— Ні  — логіка! Можу ще  додати,  що  в Жегушицях він, видимо,  впіймав облизня,
інакше не посилав би вас до Ліди спробувати виманити те, чого не знайшов там. Ви
хочете спитати, звідки я це знаю? — Клубічко нахилився до Тихого й заохочувально
спитав: — То ще раз, юначе, хто цей шеф? — Тихий похилив голову й мовчав. — Тоді
почнемо з іншого кінця, — мовив Клубічко й раптом сказав: — Тембр вашого  голосу
досить низький. Який, власне, у вас голос?

— Перший бас.

— Бас — мужній  голос.  Я  б сказав — чоловічий голос. Коли  я слухаю тенора, то
мені здається,  що  для  чоловіка  цей голос  трохи  неприродний.  Так  само, як
контральто  для жінки. Але бас… приміром, Шаляпін — який могутній голос! Оперові
композитори доручають басам — їй-право, це збочення — ролі вбивць та інтриганів.
Я б цього ніколи не робив, у моїй партитурі басові було б одведено найчільніше й
найчистіше місце.  Ви  маєте бас —  і  це  вас  повинно  зобов'язувати,  хлопче.
Принаймні скажіть, хто ваш шеф. Той  чоловік з канчуком у руці… чому я так кажу?
Бо бачив на власні очі, як пані  Шашкова підхопилася, тільки-но ви передали його
наказ, і  прожогом вискочила, немовби боялася, що її відшмагають  канчуком, якщо
вона ту ж мить  не послухає  й не побіжить до  своєї машини, котра  стояла  біля
таксофона. А він коло нього. Бачите, Тихий, — мовив  Клубічко сумовито і скоріше
сам до себе, — ми його майже мали вже в руках, повинні  були передбачити, що він
по вас приїде, й  стерегти  вулицю. Однак знехтували цим, і коли вибігли надвір,
було вже пізно. Авто  фуркнуло й щезло в тумані. Це не моя вина, це влаштовували
інші,  в Празі  такого, мабуть, не сталося б. Але не хвилюйтеся, вони од нас усе
одно  не втечуть, ми знаємо їхню мету. А тепер, — Клубічко лагідно всміхнувся, —
поговоріть кілька хвилин ви, бо мені пересохло в горлі.

— Ви поводитеся зі мною, як із  злочинцем, —  сказав  Тихий. — Проте в  усій цій
справі  нема нічого кримінального. Даю слово честі, йдеться про  зовсім особисту
справу. Я не зробив нічого, за що  б мене можна було переслідувати. Ви тільки-но
сказали, що пані Салачова скоро заговорить. Я знаю це так само добре, як і ви, і
спокійно чекаю на її слова. Бо вона  вам потвердить: в усьому,  що тоді сталося,
не було нічого, що давало  б вам право поводитися зі  мною  так, як ви це  зараз
робите.

— Справді? В такому разі мене чекає пенсія, адже я вплутав у цю справу державний
апарат. Тільки,  гадаю,  я  ще  не  піду на пенсію, бо те, що  ви чините з  пані
Салачовою,  зветься  шантажем!  І  мета його,  по-моєму,  за  межами  приватного
шантажу, хоч і він теж карається досить суворо. В цій справі багато підозрілого,
і я радий, що ви нічого не знаєте, інакше з вас уже ніколи не вийшов би Шаляпін.
І ваші різноколірні лампочки… Ох, який у них був би сумний кінець!

— Можу вас тільки запевнити… — почав Тихий, але Клубічко перебив його:

— Більше  ані слова. Щиро  кажучи,  мені  страшенно  хочеться  заарештувати  вас
негайно. Будьте такі ласкаві, ходімо зі мною.

— Але ж ви щойно сказали, — з жахом мовив Тихий, — що не заарештуєте мене.

— Я цього й  не збираюся робити, юначе. Одвезу вас до криміналки, і  час покаже,
що та як. Тепер усе залежатиме тільки од вас, коли ми вас відпустимо на волю.

Тихий слухняно підвівся, але заперечив:

— Це незаконно.

Клубічко підступив до нього:

— Ви  справді певні цього, Тихий? Коли так, то доведіть  у криміналці,  чому мої
дії незаконні,  й  хай заарештують мене. — Він засміявся й поплескав  Тихого  по
плечу. —  Та  ви, юначе, на це  не зважитесь. І знаєте чому?  Бо так боїтесь, що
страх  аж  кричить  вам  з очей. Невинні люди не  бояться. Ви пристанете на  мою
пропозицію  не тільки зі  страху переді  мною, а й  перед своїм шефом. Підете зі
мною, бачу по очах, ви навіть раді, що  вирветеся з лабетів  того тирана. І я  б
зовсім не здивувався, якби ви палко молилися, щоб там, у  Празі, схопили  шефа і
пані  Шашкову.  У мене все-таки порівняно безпечно. Ідіть попереду, бо такий уже
наш звичай: знаєте, на  спині очей  нема… Будь  ласка,  не  турбуйтесь, я загашу
світло сам.




18


У криміналці Клубічка чекав  рапорт тішновського патруля  про  те, що сталося  з
Лідою. З нього було видно, що  Ліда не мала часу телеграфувати Тихому  обіцяного
тексту, однак він спитав  на пошті, чи немає на ім'я співака якої телеграми. Ні…
Добре.  Трампус уже, напевне, в Празі,  а  що допитати Ліду,  як він сподівався,
усе-таки не зміг,  то тепер  стереже  її. Мабуть,  чекає  в лікарні,  коли  вона
прокинеться. Але тим часом шеф і  Шашкова  зовсім вільно можуть знову спробувати
вдертися  до Лідиної  вілли  й  шукати  там  те, що  їх цікавить. Тож Клубічко й
телеграфував Костові  про  ймовірний новий напад, —  звідки він  міг  знати,  що
телеграма вчасно не дійде… Клубічко задрімав на дивані і став чекати, коли Тихий
признається. Він не  сумнівався, що це станеться обов'язково, але оскільки  часу
було обмаль, то вирішив ждати тільки годину, а тоді виїхати до Жегушиць.

Тихого  завели  до  камери, та він так налякався, що  справді  за годину зажадав
побачитися з Клубічком.

— Ну, як спалося? — приязно спитав той. — Очевидячки,  не  дуже  добре. Даруйте,
тутешня обстановка не для майбутніх Шаляпіних; зате тут тихо. Чи не так?

— Аж занадто, — буркнув Тихий.

— А  по-моєму, любий друже, людина ніколи  й  ніде  не знайде  цілковитої тиші,—
відповів Клубічко. —  Бачте,  я живу  в Празі  аж на  околиці. Та ще й  будинок,
стоїть  у саду. Справжній  вакуум, а  не квартира, проте й  там, як  на мене, не
досить тихо, Втім, ви щось хотіли?

— Хочу додому.

— Додому, — задумано  мовив Клубічко. — То вам  хочеться додому, юначе? Розумію,
розумію. Але  щоб  я міг пустити  вас додому,  ви  повинні  дати мені для  цього
підставу. Як ви,  певне, пам'ятаєте,  ми розлучилися не  дуже мирно  через  вашу
впертість.

— Ви граєтеся зі мною, наче кіт з мишею, і з мене цього вже досить.

— Правду кажучи, я відразу подумав, що ви — найслабша ланка в цій історії. Дарма
що маєте бас. То що ви мені хочете сказати?

— Я все обміркував, — змучено прошепотів Тихий. — Тільки тепер нарешті зрозумів,
що  —  хоч  я  невинний  — був  причетний до  дечого,  і  допомогти  вам  —  мій
громадянський обов'язок.

— Бачите,  Тихий, — насмішкувато  відповів  Клубічко, —  я знав  напевно,  що ви
прийдете до мене… Ця заява мені подобається. Громадянська заява. Але оскільки це
вже  схоже  на  допит,  то я  мушу записати  ваші дані.  Іржі  Тихий  —  ім'я чи
псевдонім?

— Ні, це моє справжнє ім'я.

— Скільки вам років?

— У грудні буде двадцять чотири.

— Народилися?

— В Їчині.

— Дуже гарне місто. Імена батьків?

— Юлія і Карел. Батько нерідний, прізвище Мюллер.

Клубічко автоматично записував і раптом зупинився.

— Що робить ваш вітчим?

— Він на пенсії, колись був директором школи.

Клубічко далі ставив йому запитання, але  не  думав  про них. «Колишній директор
школи… І  прізвище  Мюллер! Ліда  якось сказала,  що  її  колишній  чоловік  має
компаньйона, з яким вони шукають і продають козаковські напівкоштовні камені.  І
того  теж прізвище Мюллер, і він директор у відставці. Дивно. І цей директор має
пасерба, котрий бере участь у шантажуванні Ліди… Є тут якийсь зв'язок? Побачимо!
 Скінчивши заповнювати анкету, запропонував Тихому сигарету і ласкаво мовив:

— Як ви  знаєте, мене  найбільше  цікавить шеф. Тож чи не скажете про нього щось
певніше, ніж досі?

— На жаль, ні,— стенув Тихий плечима. — Що стосується цього чоловіка — про нього
я не знаю нічого певного.

— То, може, знаєте щось непевне? — заохотливо спитав Клубічко.

—І не знаю нічого непевного. Лишень здогадуюся, що  він  стоїть за цією справою,
котра мені досі завдавала самих неприємностей.

— Хоч здається, — докинув  Клубічко, —  якийсь час ви гадали, що  маєте від неї,
крім неприємностей, іще щось?

Тихий благально подивився на нього.

— Може, ліпше буде, коли я, з вашого дозволу, розкажу все по порядку?

— Гаразд, — погодився Клубічко, — розповідайте по порядку.

— На жаль, мушу признатися, що з пані Шашковою ми в добрих стосунках.

— Ага, в стосунках, які звуться зв'язком?

Тихий кивнув.

— Але ви не сказали нічого сенсаційного, парубче. У Брно знає це, либонь, кожен.
Взагалі про вас подейкують, що ви справжнісінький донжуан.

— То не зовсім так, — заперечив Тихий. — Я тут, власне, ні до чого. Бачте, може,
цього  я й не  повинен  казати,  але жінки просто  липнуть  до  мене. Ну, й пані
Шашкова… Щиро кажучи, вона мене сама впіймала.

— Цікаво, — замислено  сказав Клубічко, —  що почуває  звір  або риба,  коли  її
упіймають… Сподіваюся, ваші почуття були приємніші.

— Для молодого ці почуття  завжди приємні… Але досить неприємно мати зв'язок, не
маючи грошей.  Раз  у раз треба пригощати, щось дарувати і так далі. А  платня —
жалюгідна.

—Інколи, мабуть, це робить друга сторона, — зауважив Клубічко.

— Мабуть. Тільки чоловіки неохоче  беруть гроші у  жінок. Втім,  Вєра  нічого не
мала. Її чоловік скупий, а що  від нього діставала, витрачала на наряди.  Бачте,
вона  велика модниця. Ми обоє  весь  час  прагнули роздобути  гроші.—  І,  гірко
посміхнувшись, Тихий  додав:  —  Останнім  часом,  власне,  ні про  що  інше  не
говорили. Тож можете собі уявити мою радість, коли днями  Вєра прийшла до мене і
сказала, що ми могли б заробити купу грошей, і порівняно легко.

—І чесно! — зауважив Клубічко.

— Це само  собою  зрозуміло. Втім,  коли людина честолюбна, — а я честолюбний, —
вона не може  й подумати про щось нечесне. «Не бійся, — сказала мені Вєра, — те,
чого  під  тебе  хочуть,  справжнісінька дрібниця». —  «Яка?»  —  «Ну,  любчику,
передовсім: чи  знайомий ти з папі Салачовою?» Я відповів, що  тільки трохи, але
вона охоче зі мною бесідувала.  Вєра зраділа:  «Цього досить, v неділю  їдемо до
Праги.  Чоловік  в Остраві, і ми зможемо взяти його машину.  Матимеш за це гарні
гроші». — «За що, власне? — спитав я. — І від кого?» — «Хай тебе це не обходить,
—  відповіла вона, —  залиш  це мені,  гріх не  скористатися  з такого вигідного
шансу. Твоє  завдання: підеш до пані Салачової на її квартиру, вручиш лист, який
я тобі дам, і повернешся з відповіддю до машини, де я на тебе чекатиму».

— Так, — мовив Клубічко, — але  скажіть, чому для цього потрібні були ви і  чому
вона не віддала пані Салачовій того листа сама?

— Про це  я тоді  не подумав. Втім,  гадав, через  те що  не  була  із Салачовою
знайома.

— Ви не поцікавилися, що то був за лист?

— Мені  не спало й на думку, що  в  ньому  може бути щось негоже. Я  пообіцяв, і
відтак ми розмовляли про  інше. Листа Вєра дала мені, тільки коли ми  приїхали в
кінець вулиці на Вінічних горах. Сказала, що чекатиме мене тут. Я спокійно пішов
до вілли пані Салачової.

— Вона прийняла вас?

— Спершу переказала через свою економку, що в неї гості, але я так довго твердив
економці, що доконче мушу поговорити з пані  Салачовою  і  що  це зрештою забере
небагато часу,  що вона мене таки впустила.  «Не  гнівайтеся, що  я була до  вас
нелюб'язна, —  сказала пані Салачова, — але з хвилини  на хвилину я  чекаю своїх
звичайних недільних  гостей. Що вас привело до мене?»  Я на це відповів, що мене
попросили вручити їй листа. Пані Салачова прочитала його і відразу порвала. Була
в поганому гуморі: «Скажіть тій особі, котра  послала вас до мене, що це і є моя
відповідь. Нічого від мене не  одержить!»  Потім підвелася,  щоб провести  мене,
але, мабуть, пожалкувала, що суворо обійшлася  зі мною, бо запросила  посидіти з
нею  в альтанці. Ми  кілька хвилин  розмовляли про  наші  торішні зйомки, а тоді
Салачова провела мене аж до воріт і по-дружньому попрощалась.

—І ви повернулися до пані Шашкової?

Тихий кивнув.

— Я  розповів  їй усе. Вєра була дуже розчарована,  проте не сказала  нічого. Ми
повернулися до Брно і про ту справу більше не згадували.

— Вас, мабуть, не цікавило, чому пані Салачова так розсердилася, що порвала того
листа? —  іронічно   зауважив  Клубічко. —  А  що  було   далі?  Вам  ще  багато
розказувати?

— На мій подив, другого дня, тобто в понеділок, до мене знову прийшла Вєра.

— Мабуть, то була приємна несподіванка, бо ж пані така вродлива.

— Мене здивувала її незвичайна пропозиція.  Мовляв,  завтра вона кудись  їде, це
дуже  далеко, і  хоче, аби  я супроводив  її.  Коли я поцікавився куди,  сказала
тільки,  що зустрінемось  опівдні біля  театру,  а  повернемося,  мабуть,  пізно
ввечері.

—І ви подумали, що то любовна прогулянка!

Тихий здвигнув плечима.

— Приїхала по мене по обіді  «шкодою» свого  чоловіка. Вирядилася по-туристськи:
мала на собі комбінезон  та високі чоботи. Крім того,  в машині я побачив кирку.
Коли  рушили, сказала,  що їдемо до Жегушиць,  і, на  моє здивування, відповіла:
їдемо дещо шукати;  знайдемо — одержимо багато грошей, ось завдаток — тисяча. Як
тільки добулися до  Жегушиць, сказала: шукатимемо в парку пансіонату. Сезон  уже
скінчився,  але  парк був одчинений. Я здивувався,  побачивши там багато статуй.
Вєра їх уважно розглядала. «Що вони  зображають?» — спитала. «Якісь алегорії», —
відповів я. «Нам потрібна Артеміда. Ти знаєш, яка вона?» Я колись грав в опереті
і пам'ятаю, що Артеміда тримає лук і над чолом у неї серпик. Чи то півмісяць, чи
чверть.  «Ага,  мабуть,  оця», — показала  Вєра на статую  з  чверть-місяцем над
чолом. І оскільки жодна інша статуя цього не мала, я потвердив. Смерклося.  Вєра
пішла до машини  по  кирку,  а мені  наказала стояти на сторожі. Потім  викопала
статую.

—І  це ви,  джентльмен, їй дозволили! — здивувався  Клубічко. —  Це  ж  чоловіча
робота.

Тихий здвигнув плечима.

— Я робив, що вона мені звеліла.

— Це  нарешті теж чоловіча робота, — всміхнувся Клубічко. — Світ  останнім часом
багато  натерпівся   від  диктаторів,  але  найгірше,  гадаю,  буде  тоді,  коли
з'являться диктаторки. Ну, і що далі?

— Хвилин десь так за п'ятнадцять Вєра гукнула мене, щоб я поміг поставити статую
на місце. Була роздратована не знайшла того, що шукала. Її настрій не поліпшився
і дорогою назад. Коли  я спитав про гроші — нервово  відповіла, що матимемо  їх,
коли заслужимо,  а це буде,  певно,  за  два-три дні. Відтак  знов прийшла через
день. Сказала, що вдома їй нема життя,  чоловік  влаштовує скандали, і вона піде
на все, аби цьому  покласти край. Але щоб покинути  його, треба мати гроші, і от
заради цього вона  й прийшла. Сказала, що завтра після обіду до мене на квартиру
в Пісарках приїде Ліда і цього разу, певно, все закінчиться щасливо — ми нарешті
отримаємо  гроші.  Та  я  висловив  сумнів,  бо знаю,  що  пані Салачова  скупа.
«Дурненький, — відповіла Вєра, —  Салачова не даватиме нам грошей, вона  привезе
тобі щось таке, що буде не гірше за гроші». Я відповів, що не розумію, чому вона
має приїздити до  мене й щось мені давати. Вєра розсердилась: коли  так, то вона
чекатиме пані Салачову в  мене і облагодить справу сама. Щиро кажучи, я не вірив
у приїзд пані  Салачової. Але, на  мій подив,  вона справді  з'явилась у мене на
початку  шостої.  Почувалася  вкрай погано, була смертельно  бліда  і  трохи  не
зомліла. Вера підтримала її, дала щось підкріплююче.

— Хвилинку. Ліда не здивувалася, побачивши у вас пані Шашкову?

— Навіть  не  звернула  на  неї  уваги, — відповів  Тихий, —  можливо,  тому  що
почувалася погано. Коли їй полегшало,  мовила: «Пане Тихий, мене спіткало велике
нещастя. Ту річ, яку ви од мене вимагаєте, я везла вам, навіть зважилась летіти,
аби  встигнути. Я  все  написала на трьох аркушиках, та, уявіть собі,  наш літак
зазнав аварії коло Тішнова! Я найняла таксі,  але в машині мені стало недобре, і
я забула в ній сумку з тією річчю». Вєра сказала їй, що вона шкодуватиме за цим,
пані Салачова не  могла боронитися,  бо їй  знову стало зле,  але відтак мовила:
«Обіцяю  вам негайно  ж повернутися до Тішнова і, коли знайду  сумку в таксиста,
протелеграфую  вам потрібне  місце.  Якщо ж аркушиків не буде —  протелеграфую з
Праги.  Це лише невеличка затримка. Тільки йому, прошу вас,  до того часу нічого
не заподійте!» Я умовив Вєру пристати на це, а тоді найняв пані Салачовій таксі.
От і все. Клубічко хвилю подумав.

— Кому  ви  не  повинні  були  щось  заподіяти  до того часу, поки пані Салачова
протелеграфує текст?

— Навіть  не уявляю, — відповів Тихий. — Я про це багато міркував і гадаю, що це
шеф довірив тільки Вєрі.

— Шеф! — вигукнув Клубічко. —  За яку ниточку не смикнеш, щоразу вигулькує  він.
Правда, поки  що в  густому серпанку. Ви самі розумієте, що я  вірю тільки сотій
частині з того,  що  ви розповіли. Хочете себе  вигородити, тож і  не кажете про
шефа. Проте мені доконче треба знати, хто  це. Він  обіцяє вам та  пані Шашковій
гроші, напевне,  не  з благодійності. Чогось хоче  від пані Салачової, з  якоїсь
причини не  показується їй особисто, а  вибирає вас як посередників — з мотивів,
котрі мені  ще не відомі. Розкажіть, що ви про нього знаєте, і я за це обіцяю не
тільки відвезти вас на  вулицю  «Біля Прахарні»,  але,  крім  того, — де  моє не
пропадало! —  не згадаю,  коли  дійде  до  суду, про вас  і,  наскільки це  буде
можливо, про папі Шашкову.

Тихий благально подивився на Клубічка:

— Розповів би вам геть усе,  та нічогісінько  про нього не  знаю. Ніколи його не
бачив, і Вєра теж нічого мені не казала. Розмовляв з ним  лише по телефону. Тієї
ночі в  барі  «Колумбія» підійшов  кельнер  і сказав,  що  мене хтось  кличе  до
телефону.  Озвався  незнайомий  голос:  «Ви  пан  Тихий з  оперного  театру?»  Я
потвердив. «З вами сидить пані Шашкова?» — спитав. А тоді сказав ті кілька фраз,
котрі ви уже знаєте.

— Гм, — буркнув Клубічко. — Припустімо, я повірив, хоч дивно,  чому він попросив
покликати вас,  а не вашу супутницю,  і  не  сказав, що хотів, безпосередньо їй.
Юначе, обміркуйте це ще раз, так примітивно брехати не можна.

— Гаразд,  я розкажу, що  мені  відомо, — по паузі неохоче  мовив  Тихий. — Вєра
звідкись його знала. Коли вона дала мені тисячу, я, природно, спитав, де вона її
взяла,  бо ще вчора  Вєра не могла купити светра, на який ласилась. Я наполіг, і
вона призналася: гроші дав чоловік, що з ним познайомилася в барі «Колумбія».

— Та ну! І за що?

— Не за любов, присяглася. Це був аванс за послугу, яку вона йому зробить.

— Уявляєте, яка то послуга? — насмішкувато спитав Клубічко.

Тихий похнюпився.

— Так, промовив ледь чутно. — Я розкажу вам, що знаю про це од Вєри. Той чоловік
щось хоче від колишнього чоловіка пані Салачової.

Клубічко свиснув.

— Цілком можливо, — сказав, — що коли так і далі ніде, пущу вас за кілька хвилин
до вашої приємної квартири «Біля Прахарні».

— Та коли він  спробував це в нього взяти, виявилося, що  ту  річ  Салач довірив
своїй колишній дружині. Тепер шеф хоче це виманити в неї.

— Може бути, — погодився Клубічко. — Але як у цю справу встряли ви?

— Правду  кажучи, —  відповів Тихий, почервонівши, — у всьому винна  моя брехня.
Огидна  брехня.  Якось  я  похвалився Вєрі, що  коли знімався у  фільмі  з  пані
Салачовою в Словаччині, вона стала моєю коханкою.

— Але  ж це ницо! — вигукнув  Клубічко. — Якщо не  помиляюся,  ви назвали себе в
плині нашої розмови джентльменом. А джентльмени так не роблять.

— Мені соромно.  Та  Вєрі це надзвичайно імпонувало.  Ще  б  пак, така  славетна
актриса і…

— Годі,—  урвав  його Клубічко. — Залишається дізнатися, крім іншого, як про  це
довідався шеф?

— Не маю уявлення. Напевно, од Вєри.

— Слухайте, Тихий, ви доводите, буцімто були маріонеткою в їхніх руках. Вєра вас
упіймала. Але з ваших же  слів видно, що ви були господарем  становища. То як же
це узгодити з тим, що пані Шашкова вами попихає?

— Все через гроші. Вони були нам конче  потрібні,  й Вєра взяла гору,  знайшовши
спосіб їх роздобути.

— Легко, швидко й чесно… — іронічно зауважив Клубічко.

— Так мені здавалося. Ну що тут такого  поганого, як я відвідаю пані Салачову, а
вона мене…

— Авжеж, любий друже, тільки я вам чомусь не вірю. Ви тепер кажете: «Я нічого, я
співак»  — і  звертаєте  все на  пані  Шашкову.  Це  не  по-джентльменськи.  Але
припустімо,  що  я  вам  повірив.  Яку б  ми  мали  картину?  Таємничий  шеф  не
показувався на очі пані Салачовій, боячись арешту. Потрібні були посередники. Як
він знайшов для цього пані Шашкову  —  я ще не знаю,  а от вас знайшов  тому, що
пані  Шашкова сказала йому, ніби ви маєте зв'язки з пані Салачовою. А те, що він
хоче  дізнатись  од пані  Салачової,— чистісінький шантаж. І ви  попали на  його
гачок.  Після цього, звісно,  ви  не можете  жадати, щоб я  вам повернув  дорогу
воленьку.

Тихий був пригнічений, але твердив: це все, що він знає.

—Іще  одна  річ, — сказав  Клубічко, —  коли  ви  востаннє  розмовляли  з  своїм
вітчимом?

Тихий закліпав очима, трохи подумав.

— Після різдва.  Я хотів  поїхати  до  матері на різдво,  але  не  вийшло  — був
зайнятий у виставі. Дали коротку відпустку аж після Нового року.

— Заздрю вам, — мовив Клубічко, — я не мав відпустки вже не пам'ятаю відколи… Та
що я  хотів сказати:  у вашого вітчима тоді не було пана Салача? Не дивіться так
зчудовано, юначе, я не ясновидець,  однак  знаю, що пан Салач і ваш вітчим мають
якісь комерційні стосунки. Вам про це нічого не відомо?

Тихий похитав головою.

— То вам тоді буде цікаво знати, що пан Салач — колишній чоловік пані Салачової.

— Я про це не знав, — відповів Тихий.

— Ви не знаєте, з ким стикається ваш вітчим?

Тихий вирячив на Клубічка очі.

— Не знаю, — відповів повільно, — не уявляю. Останнім часом мені  мало що відомо
про нього. А після різдва бачив тільки бабусю, маму і…

— Пані Шашкову!

— Так. І пані Шашкову. Поїхала зі мною. Звідки ви знаєте?

— Я взагалі нічого не  знаю, це мені просто спало на думку. Мої думки — блукачі.
Хто це сказав? Здається, месьє Дідро. Просто вгадав. Чому ви  взяли з собою пані
Шашкову?

— Збіг обставин, — змучено мовив Тихий. — Вона посварилася з чоловіком…

— Через вас?

— Через мене.  Втекла з дому. А  я вже телеграфував  до Турнова, що приїду. От і
взяв її з собою. Оселилися в готелі «Централь».

— Але з батьками познайомили?

— Звичайно. Не могла ж вона весь час сидіти в готелі.— Тихий замовк. — Здається,
ви з цього хочете зробити якісь висновки. Але то був тільки випадок.

— Ніяких висновків, — відповів Клубічко. — Хіба тільки сказав би: дивний випадок
— зустрілися двоє і шантажують пані  Салачову з компаньйоном її чоловіка. Чи це,
нарешті, не  той  «старий йолоп», з котрим не  можна говорити по-доброму? А його
компаньйон — колишній управитель пансіонату в Жегушицях. У  тих Жегушицях, що до
них  виявляла  пані  Шашкова…  і  ви (якою  мірою  ви  —  досі  не  встановлено)
надзвичайний інтерес— Клубічко засміявся. — Ось  бачите,  юначе, хай  тепер  хто
заперечить благотворну дію кави. Ви напоїли мене, і я став бадьорий, хоч до того
кортіло спати. Бадьорість — це наче струмок, що вигинається між камінням. І коли
я  вигинався,  мені  спало на думку:  з'ясуй його  анкету! І  ось я дізнався, що
компаньйон Салача —  той  незнайомий на другому  плані  історії, довкола якої ми
блукаємо, як довкола джунглів, — ваш вітчим.

— Ви страшна людина, — простогнав Тихий.

— Я цілком порядна людина, принаймні так я  про себе думаю.  І чимало  людей теж
так  гадають. Але присвятив себе цьому ремеслу. І  знаєте чому?  Бо  народився з
мрією творити. А що не маю хисту ні до малярства, ні до літератури, ні навіть до
музики, хоч тут, мабуть, найлегше, ви ж бо знаєте: Kapelmeistermusik, то творю в
цьому  темному закамарку мистецтва.  Скажіть: хіба далеко  мені  до  розплутання
таємниці? Ні, ви не думаєте! Ну,  побачимо. — Нараз обличчя його стало суворе. —
Ви думайте,  Тихий. Знаєте, вистачило  б кількох ваших слів, щоб я міг поставити
крапку вже тепер. Зекономили б мені час і сили. Хочете? Не хочете! Тим гірше для
вас. Іще одне: ви мені вже не  симпатичний.  Отже, спробую розплутати все  й без
вашої допомоги… Але ви ще за цим пожалкуєте. Між іншим  — вважайте себе від цієї
хвилини арештованим.

Коли  Тихого  вивели,  Клубічко  звелів  негайно  з'єднати  його  з  жегушицьким
відділенням КНБ. Йому сказали,  що, за словами  завідувача пансіонату Гоусера, в
понеділок надвечір приїхала пані  Салачова  з празького  Національного театру  й
забажала  найняти  на  кілька днів кімнату.  Гоусер  з жалем  відповів, що сезон
скінчився п'ятнадцятого вересня, кімнати  вогкуваті, куховарку,  прибиральницю й
весь інший персонал уже розпущено— тож бажання  її вдовольнити він не  може. Але
пані  Салачова  все-таки умовила Гоусера: якщо він  не вхопив прострілу, то вона
теж  не  вхопить, — і  той  дозволив  їй  переночувати. Поки  Гоусер з  дружиною
готували кімнату для актриси, пані Салачова поблукала парком, тоді  повечеряла з
ними, сказала, що любить вечірні прогулянки й що піде  пройтися. Було вже темно,
і, знаючи,  що після смеркання в пансіонаті небезпечно, Гоусер умовляв її нікуди
не ходити. Та вона  поставила на  своєму й  пішла.  Гоусери пограли  в карти, не
думаючи про Салачову, і раптом їм здалося, що з парку долинають підозрілі звуки.
Оскільки це було не вперше, крім того,  їм давно вже було страшно і в парку, і в
пансіонаті, то  вони й не  вийшли. Невдовзі пані Салачова  повернулася,  й  вони
зраділи, що  з нею  нічого  не сталося. Гоусерова  провела  гостю до покою, дала
книжку… Перед дев'ятою, саме коли господарі вже  вкладалися спати, пані Салачова
постукала. Мовляв, вона не може заснути, передумала тут ночувати й  повертається
до Праги. Була вдягнена по-дорожньому, в руці тримала  валізу,  з якою приїхала.
Завідувач  висловив  жаль і  сказав, що  проведе  її  до  воріт.  Пані  Салачова
категорично  заперечила: вона,  мовляв, добре знає дорогу  і пішла  сама.  Однак
Гоусер  на всяк  випадок  рушив  за нею  назирці.  Вона  справді  знайшла вихід.
Недалечко стояв великий автомобіль з вимкненими  фарами. Пані Салачова  підійшла
до  нього, розбудила  водія,  сказавши при  цьому:  «Який  ви сплюх, Барбароссо,
заснете, де  вас не  постав». Водій  взяв у  неї  валізу, вона сіла біля  нього,
увімкнув фари, і завідувач побачив на кузові емблему змії Ескулапа.

«Ну й ну, — подумав Клубічко, — таж це Соумарчик!..»

Тим часом начальник жегушицького відділення вів далі:

— Другого дня Гоусер мав їхати  до Турнова, а що дружина його боялась залишатись
у  пансіонаті сама, то  взяв її  з собою.  Повернулись вони аж  пізно ввечері  і
зумисне голосно розмовляли.

— Навіщо  це  було  їм,  скажіть,  будь  ласка? —  спитав  Клубічко. —  Ви  наче
розповідаєте страшну дитячу казку.

— З  тієї причини, — відповів  начальник, — що  в  пансіонаті  від  зими діються
загадкові речі, і найліпше було б, якби сюди хтось од вас приїхав  і допоміг нам
розібратися. Мені здається, що це  пов'язане із зникненням  пана Салача, котрого
ми од вівторка марно шукаємо.

Клубічко подивився на годинник.

— Гаразд, — сказав він, — приїду до вас, мабуть, години за дві: туман, принаймні
тут, у Брно, спадає. Хутенько докажіть мені ту пригоду.

— Отже, у вівторок, коли  Гоусери  поверталися  додому,  їм  здалося, ніби хтось
никає парком.  Запевняли,  що бачили  між  дерев тіні  й чули приглушені  голоси
принаймні двох людей. Ті  Гоусери  не дуже-то  хоробрі.  Хоч ми й дозволили йому
носити зброю, але замість піти в парк він заліз із дружиною в  ліжко і вистромив
носа  надвір аж у середу вранці. Під час обходу виявив, що хтось викопував якусь
статую, — казав,  ніби  вона  зображає богиню Артеміду, хоч  потім і закопав її,
Крім  того, поблизу валялася зовсім нова кирка. Він одразу повідомив про це нас,
і  я звелів,  щоб патруль  тричі  за  ніч проходив парком.  Та, мабуть, невідомі
пронюхали,  о  котрій  годині приходять  наші люди,  бо  сьогодні вдень  патруль
виявив, що хтось знову був у парку й знову викопав ту  саму статую, тільки цього
разу не закопав її, а залишив лежати на траві.

— Добре, дякую, — сказав Клубічко, — за п'ять хвилин виїжджаю.

Але спершу послав Трампусові телеграму, щоб стежив за Соумаром.




19


Ця здавалося б, незбагненна таємниця почала Клубічкові прояснюватися.

Приголомшлива звістка: Ліда з Соумаром поїхала  в понеділок  до  Жегушиць,  щось
уночі шукали в  парку, а тоді  повернулася до Праги в  Соумаровій машині.  «Чому
мені Соумар нічого не сказав? Мабуть, Ліда суворо заборонила. З усього випливає:
недільні відвідини  Тихого так перелякали Ліду, що  другого ж дня вона помчалася
до Жегушиць і, звичайно, забрала звідти саме те, що Тихий і К° від неї вимагали.
Інакше навіщо було їй вирушати в таку далеку путь? Що обрала для цього Соумара —
не дивно. По-перше, Ліді  потрібна була  чоловіча допомога,  по-друге, в Соумара
машина, а по-третє, він завжди потурав усім її примхам.

Чи знав  Соумар, у  чому  справа? Може, Трампус  устиг  знайти відповідь  на  це
питання. Проте цей телепень міг уже послати мені  якесь  повідомлення, але, ясна
річ,  йому  кортить  усієї  слави, не хочеться ділити  її зі мною. Хай  йому бог
помагає, але  з усього видно, сяде  він на  мілке… Мабуть, Ліда залишила Соумара
десь чекати, а  операцію в парку  виконала, сама. —  Він зареготав, згадавши, як
Ліда  будила Соумара. —  На  цього  жерця схоже,  починає клювати  носом,  варто
залишити його на п'ять хвилин без сигарети й товариства. Отже, Ліда під покровом
ночі, йдучи напевно, викопала ту річ і потім повернулася з нею під крильце свого
ангела-охоронця.  Однак звідки вона про все дізналася? Треба почекати, поки вона
прокинеться. Хоча… —  Клубічко згадав, що колишнє подружжя зустрілося на три дні
в Жегушицях. Певно, там Салач відкрив їй таємницю, за якою тоді вже полював шеф.
— Та, на жаль, я все ще не маю уявлення, про що, власне, йдеться».

Він  хвильку подрімав у машині, прокинувся — і знову був бадьорий. Тут є ще одна
загадка:  чому  шеф подався до Жегушиць через день  після Салачової і шукав щось
під  статуєю Артеміди?  Слово «Артеміда» було  підкреслено в тексті,  який  Ліда
забула в сумці, але у вівторок шеф його знати не міг, бо Ліда могла йому сказати
це тільки у п'ятницю. Так, справжня крутиголовка! Впорався б із нею швидше, якби
не був сонний.

Та за кілька хвилин Клубічко вже знов комбінував.

«Ясно як божий день», —  сказав він собі. Ліда — справжня ящірка. Вона знала, що
рано чи пізно муситиме відкрити їм  таємницю, але чомусь діяла так, аби збити їх
з пантелику.  Та річ, яку вони шукають,  була  схована в Жегушицькому замку  або
парку, і Ліда  її  в  понеділок  забрала.  Але, відчуваючи, що  за нею  стежать,
вирішила  їх  обдурити,  викопавши  статую  Артеміди:  мовляв,  тепер   шукайте!
Зрозуміло, там нічого не було. Отже,  це  сталось у  вівторок. А  далі в історії
антракт — до п'ятниці, коли вночі хтось удерся до її вілли, і це теж Ліда хотіла
від нас приховати. Невідомі прийшли по потрібну їм річ. Та, не знайшовши, вранці
поставили  Ліді ультиматум. Це подіяло на неї так, що вона стрімголов полетіла —
полетіла! — до Брно, ладна виказати Тихому основне повідомлення, яке відмовилася
виказати йому в  неділю. Чому? Певно, якась настанова була  в  акварелі, котру в
альтанці знайшла Трекова: не тямлячи себе, Салачова зважилася летіти! Летіти! До
Тихого. А перед тим була в лікарні у Соумара  й позичила багато грошей.  Видимий
шантаж. Однак йшлося не тільки про гроші, а й про роль.

А тепер найзагадковіший момент. Ліда пообіцяла Тихому протелеграфувати те,  чого
бракувало  в  ролі.  Але  слова не  дотримала. Чому?  А чи хотіла  взагалі  його
дотримати? Чому  сказала везти її до Соумара? Сподівалася на його допомогу? Чому
погодилася, щоб асистент Пулпан приспав її? Чому  після її від'їзду  з Брно було
вчинено  новий напад  на Артеміду?  Суцільна  загадка.  Невідомі там  нічого  не
знайшли,  і логічно, що  вони дошукуватимуться схованки будь-що, а оскільки Ліда
спить  у лікарні, спробують —  а може, вже й спробували — знов  удертися  до  її
вілли, щоб знайти те, що шукають. Якщо ж  їм відомо  щось про Соумара, спробують
напасти й на нього.

Тим часом доїхали до Турнова, і Клубічко звелів зупинитися біля пошти. Вона була
зачинена, але  есенбак покликав телеграфіста, і Клубічко знов наказав Трампусові
пильнувати за Соумаром.




20


Відтак поїхав до  Жегушицького пансіонату. Спершу поговорив з паном Гоусером,  в
котрого  душа сховалася  в п'яти, заледве  він  побачив  машину КНБ.  Однак  він
усе-таки гукнув дружину, щоб зварила кави. Кава була схожа на рідину,  яку дають
у лікарнях, зате до неї Клубічко отримав три великих солодких пиріжки — домашні,
смачні. Тоді пішли до канцелярії.

— Почалося   це  після  Різдва, —  почав   Гоусер. —  Сезон   у  нас  кінчається
п'ятнадцятого вересня й починається  в середині травня, бо кімнати  великі, і їх
не  можна  натопити.  Крім того, тягне з  парку  вогкістю.  І  це ще не все.  За
загорожею  —  поле,  а де поле, там  і миші. Після жнив  їм нічого їсти,  і вони
переселяються до замку  — аж до весни, коли зазеленіють лани. Тому пансіонат  ми
зачиняємо. Але  цього  року в  січні  до  мене прийшли  з  КНБ  —  тут,  мовляв,
засновується відділення.  Тут є  два  незаселені будиночки, і один з них  хотіли
взяти під  відділення та буцегарню. Та оскільки відділення планували відкрити аж
у  квітні,  районний  національний   комітет  домовився  з  нами,  що  доти  КНБ
розміститься в пансіонаті.

— Кому належав цей замок?

— Цзернінам, — одповів Гоусер. — Люди через кілька днів прийшли до мене: мовляв,
або  нас лякають, або  тут кояться дивні речі:  в замкнених кімнатах чути кроки.
Якось  хлопці  вдерлися до однієї кімнати на першому  поверсі  — нікого,  тільки
вікно навстіж, а під ним сліди, що губилися на газоні в парку. Іншим разом кроки
пролунали на горищі. Воно теж замкнене. Коли відімкнули, знайшли сліди чоловічих
ніг. Відтоді один есенбак постійно ходив навколо пансіонату.

—І не заскочили нікого? — спитав Клубічко. Гоусер похитав головою:

— Гадаю,  цьому не надавали  належного  значення — тут  же нічого  не  зникло. Я
пропонував улаштувати генеральний обшук, прочесати довколишні  ліси, але мене не
послухали. Мовляв, не варто, шкоди ніякої не заподіяно.

—І справді не заподіяно?

— Наскільки мені відомо — ні. Згідно з інвентарною книгою, не зникло нічого. Той
чоловік або ті  люди шукали щось певне, а на інше не звертали уваги. Тут  є дещо
цінне, приміром,  старі замкові  меблі, які  ще не передано  Фонду  національної
відбудови.  Я не дуже на цьому знаюсь, але є тут, приміром,  рідкісне англійське
крісло  часів Ренесансу,  кілька  старовинних секретерів  XVIII  століття,  а  в
коридорі в шафах сила-силенна різноманітної коштовної порцеляни. Коли відділення
КНБ переїхало до впорядкованого  будиночка, тобто  коли замок практично зостався
без  охорони,  ті люди  полишили  кімнати й  горища  і  зосередили свою увагу на
підвалах. А оскільки там нема  нічого особливого  — хай собі, думаю,  нишпорять.
Чоловік я  не такий хоробрий, щоб зважився піти туди, відверто  кажучи, ні за що
ні про що…

— Але щось же там, певне, було, інакше чого б вони там нишпорили!

— Було там тільки вугілля, — відповів Гоусер, — та воно їх не цікавило.

— Як ви це все можете пояснити?

— Видно, тут хтось щось шукає. Спершу я подумав, що то Цзернінові люди, які щось
закопали  перед націоналізацією,  але  потім сказав  собі:  ті знали б,  де воно
заховане.  Шукають  у радіусі  майже кілометра — отже, тільки  здогадуються  про
криївку.  А Цзерніновим вона була б відома  напевно. Хтось, мабуть, почув,  що в
замку і в парку є щось коштовне — тож  обшукує кожен закуток і не  заспокоїться,
доки не  обникає  геть усе. Але скажіть,  як то мені було  чути щодня підозрілий
шурхіт то тут, то там?

— Так, приємного тут мало, — погодився Клубічко.

— Хочу все сказати ще про одну обставину. Десь у кінці лютого це припинилося. Ми
вже подумали, що матимемо спокій, та раптом почалося знову, і саме тоді, коли до
нас  приїхали перші  відпочивальники.  Так  наче  той  чоловік спочатку  покинув
шукати,  переконавшися,  що нічого не знайде,  а тоді одержав нові  інструкції й
заходився знову… Це сталося за кілька днів після зелених свят.

Клубічко замислився.  Кілька  днів  після  зелених  свят…  На  зелені свята  тут
побувало колишнє подружжя Салачових.

— Що означає «кілька днів»?

— Ну,  мабуть,  через днів  п'ять  після  приїзду перших трьох відпочивальників.
Спочатку все  було гаразд, але потім вони почали помічати, що хтось порпається в
їхніх речах, коли вони гуляють у лісі.

— Може, ваш персонал?

— Наш персонал складався  тоді з  одного кухаря. Був  це якийсь Харват,  зріст —
метр вісімдесят п'ять,  а важив сто  десять кілограмів. Ми його звали «гуляшевий
танк». Якби він хотів кудись залізти, то там гуркотіло б,  як перед грозою. І ще
працювала прибиральниця, чесна жінка, й підозрювати її — гріх.

— Авжеж,  авжеж, — потакував Клубічко  ніби до  себе, — я  дуже неохоче підозрюю
людей, але, пане Гоусер, чи не здається вам, що саме прибиральниці то  найбільше
з руки?

— Щось  поцупити? Та мабуть. Однак у  тім-то й справа, що  вона ніколи нічого не
брала.  Відпочивальники  ніколи  не помічали  пропажі,  не  пропала навіть зубна
паста, начебто хтось тільки оглядав меблі в  покоях. Зрештою, ми цю  жінку взяли
саме тому, що добре її знали.

— Вона мешкає тут, у Жегушицях? — спитав Клубічко.

— Ні,  вона з  Турнова. Дружина директора школи Мюллера, що  на  пенсії.  Бачте,
пенсії їм не вистачало, крім того, вони допомагали синові,  котрий тільки  почав
виступати в театрі у Брно. То вона в нас підробляла.

— Сина звати  Тихий. Чи не так? Я його знаю. Це порядний хлопець, але гадаю,  що
йому потрібно багато грошей на одяг та білизну.

—І на жінок, — додав Гоусер, — принаймні так подейкують.

— Тоді зрозуміло, що його мати… Пам'ятаєте  чудову баладу Неруди про материнське
серце? Але що було далі?

— Я знов подзвонив  у КНБ, допитали Харвата й Мюллерову, переглянули їхні  речі,
хоч відпочивальники були проти, бо любила обох. Але не з'ясувалося  нічого, крім
того, що хтось шукав не тільки в кімнатах, а й на горищах і в підвалах. «Хлопці,
сказав начальник, — коли ми  вже сюди прийшли,  то обдивимось усе докладно». Так
вони дійшли до  глоріету,[Відкрита альтанка (франц.).] куди  ніхто не потикався,
бо він міг  обвалитись, — там теж хтось копав під камінною підлогою. Відчинили й
каплицю, замкнену од квітня сорок п'ятого  року, і, знаєте, з'ясували, що  й тут
уже хтось попорядкував: шукав  у вівтарі й під  ним, копав у  кількох  місцях на
криласі,  розрізав  навіть  міхи  й  залазив  в  орган,  не  полінувався  навіть
обнишпорити вежу каплиці. Потім пішли до колишньої оранжереї.  Вона стоїть давно
пусткою, водогін заржавів, але й там розбили казан, певно, шукали і в ньому.

— Чим це скінчилося? — спитав Клубічко.

— Як звичайно, склали  протокол,  і начальник звелів, щоб  до  пансіонату  щодня
навідувався патруль.  Тільки пані  Мюллер  образилася,  коли обшукали її речі, й
пішла од нас.

— Нічого  дивного, —  сказав  Клубічко, — дружина  колишнього  директора  школи!
Бачте,  в  душі  вона й досі  — пані директорова. А тут,  на тобі,  прибирай…  У
Турнові, де  її кожен знає, вона б  цього  не робила, еге ж? Іще одне запитання,
пане  Гоусер. Що  із Салачем?  Адже він тут був управителем років шість-сім.  На
його місці мене б мучила ностальгія, і я час од часу приїздив би сюди.

— Яка  там ностальгія, в  нього були  зовсім інші  турботи, — відповів Гоусер. —
Відколи  я  тут, він  завітав сюди  тільки  раз  і то як  гість своєї  колишньої
дружини, славетної актриси.

— Що ви кажете! Може, вони тут помирилися?

— Цього б я не сказав, —  посміхнувся Гоусер. — Жили  на різних  поверхах, разом
тільки  їли і  то, наскільки я помітив,  мовчали або сварилися. Якось  я здалеку
побачив їх у парку. Вони сиділи на руїнах мініатюрного млина й дуже сварились. Я
швиденько пішов собі геть.

— Я вчинив би так само, — зауважив Клубічко.

— Авжеж, подружні сварки вельми неприємні, а сварки розлучених чоловіка й  жінки
— певно, справдешнє пекло.

Прощаючись  із  завідувачем, Клубічко  сказав, що,  на його думку, Гоусер матиме
тепер спокій — загадкові пошуки, либонь, пересунулись в інше місце.

Відтак поїхав до Арноштова.  Це село — власне, єдина  довга вулиця, одна частина
котрої  спадає круто  вниз,  у  долину,  улюблене  місце туристів,  бо  схожа на
альпійське  передгір'я,  тоді як  друга — звичайнісіньке шосе, що  кінчається на
Звічині. Біля шосе стояв двоповерховий  заїзд  «У Златніків» із  залою та кухнею
внизу й  двома кімнатками на другому  поверсі,  в  яких мешкав Салач.  Поряд був
будиночок відділення КНБ. Патрульну службу несли  двоє; мудріший  був, певно, на
об'їзді, бо  другий  нічого  до пуття  не  знав:  не бачили,  мовляв,  Салача од
вівторка, тому й не могли його повідомити, що хтось до нього вдирався.

— Як ви про це довідалися?

— Аж уранці,  коли  пані Златнікова пішла  на горище й  побачила,  що  двері  до
квартири Салача відчинено навстіж.

Клубічко звелів  покликати  господиню. Про напад вона не знала нічого,  бо майже
цілий день копала картоплю.

— Хто ходив коло клієнтів? Сюди хтось навідується?

— Навідується, і чимало, а ходить коло них  бабуся, наточує  їм пива,  приносить
сардельки і хліб.  Більш  нічого  тут  не дістанеш. Бабуся  стара,  за  всіма не
встежить, і котрийсь або ж котрісь легко могли зійти на другий поверх, де мешкає
Салач. Він сам прибирає свої кімнати,  сам  варить  їсти на спиртівці;  звичайно
рано-вранці йде і повертається аж уночі, а бува, й за кілька день.

Клубічко попросив провести  його  до квартири Салача. Більша кімната — спальня з
усім  необхідним, у другій —  кілька  полиць з козаковськими  камінцями.  Що  до
першого  покою  хтось удирався,  не могло бути ніякого сумніву:  письмовий  стіл
зламано,   шафу  теж,  на  підлозі  валялася  одіж  та  білизна  господаря.  Між
розкиданими речами лежало також  кілька  акварелей, які зображали велику плакучу
вербу на березі ставка, біля якого припнуто човен.

Невдовзі з обходу повернувся есенбак, котрий,  на щастя,  цікавився цим випадком
більше, ніж його товариш.

— Я підозрюю, — мовив Клубічко, — що Салача просто викрали. Він вам не казав, що
за ним хтось стежить?

Стражник похитав головою:

— Не казав  нічого. Бачите, він був неговіркий, якийсь нещасний,  завжди хворів.
Залізав під перину й пив якийсь відвар, що його сам готував.

— Поблизу не вештались підозрілі особи?

— Тут  весь час хтось вештається, люди ходять  у ліс по гриби або  приходять  до
пані Златнікової, котра продає з-під  поли  яєчка  й  масло.  Оскільки  нам вона
продає теж, ми на це  заплющуємо  очі.— Трохи  помовчав і потім  додав: — Одного
разу, коли  я їхав  велосипедом  додому,  повз  мене промчав  чудовий автомобіль
«тудор», котрий вела  дуже  гарна жінка. В  машині сидів Салач, а біля нього  ще
хтось,  та  розгледіти  його не  пощастило, бо я задивився  на  красуню. Коли за
вечерею я спитав Салача, з ким це  він їхав, той неохоче відповів, що це був син
приятеля з  дружиною. Відтоді минуло  три чи  чотири тижні. Більше  вони тут  не
показувалися.

На Салачевому столику  стояла картонна  коробка, вистелена блакитним  папером; у
ній лежало зо дві дюжини різних напівкоштовних камінців.

— Це було  його  ремесло, — пояснив стражник. —  Останнім часом торгувалося йому
погано, і він вирішив, що вигідніше продавати не окремі камінці, а колекції.

— Гарні, нічого не скажеш, — мовив Клубічко механічно, бо думав про зовсім інше.

Так,  центр  усього —  Салач.  «Той  старий  йолоп,  з  яким не  можна  говорити
по-доброму»,  знав якусь таємницю і  людей,  з яких  Клубічкові відомі Тихий  та
Шашкова.  Спочатку  вони хотіли з  ним поладнати мирно, а  коли пін відмовився —
обшукали  квартиру;  не знайшовши  нічого, потягли  з  собою. Він не витримав  і
сказав,  що довірив  таємницю своїй  колишній  дружині.  Тоді вони поставили  їй
ультиматум; і зараз, у ці  години, може,  вирішується,  житиме  Салач чи накладе
головою. Проте цілком можливо, що він їм усе розказав. Це мало бути щось важливе
— але що, що?

Замислений Клубічко вернувся до шинку. Вахмістр показав на стіл і мовив:

— Оце постійне місце пана Салача.

Клубічко сів  за  стіл  і мимохіть помацав під столом. Шухляда. Весь напружився.
Відсунув і  знайшов папірець. «Лідо, сьогодні він знову прийшов до мене. Сказав,
що  це  формули виготовлення речовини,  наполовину легшої і вдвічі ефективнішої,
ніж  синтетичний  бензин. Запропонував  мені  десять  відсотків чистого  зиску й
сказав, що ми могли б заробити мільйони…»

На  цьому запис  уривався. Певно, це була чернетка листа без дати,  котрий Салач
хотів  послати або послав Ліді. Може,  він писав  це  саме того  дня,  коли його
викрали. Клубічко сховав папірця до кишені й сказав начальникові патруля:

—Їду  до Турнова. Пана Салача,  певне, кудись затягли й, цілком можливо, не дуже
далеко. Я  подзвоню до Праги,  хай вам сюди пришлють оперативну групу; прочешете
всі довколишні ліси. Питайте скрізь, чи не бачили люди «тудора», за кермом якого
сиділа вродлива жінка. Оскільки група прибуде не відразу, телефонуйте до  Ічина,
Двора-Кралове та Бєлограда,  щоб  прислали сюди людей. Звертайте  увагу на кожну
хату, на кожну будку, шукайте в кущах, шукайте геть скрізь.

І попрощався  з  ними. Йому здалося,  що головне  він  уже  розплутав.  Ідеться,
звичайно, не про  новий  винахід, не  про речовину,  ефективнішу за  синтетичний
бензин, а що це таке — дізнаємося,  коли  поталанить.  Але  що сюди вплутано всю
родину колишнього  директора Мюллера  — це поза сумнівом. Правда, прямих доказів
ще  нема,  однак те, що  він  послав свою дружину  прислужувати  в  Жегушицькому
пансіонаті і вплутав в аферу сина та його коханку, свідчило, що всім верховодить
він. Сам? Заради  себе? Навряд. Головний  тут, мабуть, той таємничий шеф, котрий
зв'язався з  Мюллером, знаючи  його торговельні  і дружні стосунки  з Салачем. А
може, знов узяти в роботу Тихого, якого везли в іншій машині?

«Ні,— вирішив  Клубічко, —  почекаю ще  трохи; гратимуся  з цими трьома  членами
родини, як фігурками на шахівниці.  Під  час розстеження нема нічого дійовішого,
ніж  те, що театрали  звуть пострілом.  Викличу Тихого тоді, коли  він цього  не
сподіватиметься».

Клубічко звелів їхати до Мюллера. Колишній директор  школи, ще  міцний чоловік з
гарним сивим волоссям і  рожевуватими  щоками,  жив у  добрячому  двоповерховому
цегляному будинку  поблизу курорту Седмігорки.  Коли  Клубічко відрекомендувався
йому й сказав, чого приїхав, він майже не здивувався.

— Сідайте, будь  ласка, — промовив, оговтавшись, — це для  мене честь,  що  мною
зацікавився такий славетний чоловік…

Клубічко вклонився:

— У нашій непоштивій Празі на таке звертання відповідають: «Лишіть це при собі!»
Я тут, і годі.

— Я вже давно чекаю, що хтось навідається і до мене в справі нещасного Салача, —
знов уклонившись, сказав Мюллер. —  Як раніше казали, всі дороги ведуть до Рима,
так усі  Салачеві дороги повертають до мене.  Втім, про нього вже питали,  але я
міг відповісти те саме, що й вам: на жаль…

— Нічого про нього не знаєте? — спитав Клубічко.

— Тиждень, пане начальник.

— Цей титул уже не годиться, пане директор. Та це байдуже, а от те, що ви нічого
не можете сказати про нього… Усі-бо знають, які ви гарні компаньйони.

— Кажіть  точніше:  були доти,  доки  він  не  переїхав  до Арноштова.  Хоч наші
особисті зв'язки на цьому не порвались, але про торгові не може бути й мови. — В
його очах  майнув якийсь  блиск, і  він суворо  додав: —  Пан Салач  мене  трохи
обдурив. Ми  з ним познайомилися, коли він був у скруті, і я, бажаючи допомогти,
відкрив йому таємницю Козакової гори. Там є місця, де майже напевно можна знайти
напівкоштовні камінці, чудову яшму, агати й хризоліти, — я в основному цікавився
аметистами, а  є місця,  де не знайдете  нічого, хіба кілька  шматків халцедону.
Однак  він  мало що вартий з торгової  точки зору. Та є там  такі місця, де  вам
серце затьохкає  від радості — камінець біля камінця, часто й гарні, великі. Так
от, коли я побачив, як Салач бідує, вирішив йому допомогти. Однаково мені самому
на  тій  горі  нудно.  А  він  мені  сподобався. Був  сумний,  проте  культурний
співрозмовник, чудово розказував про стару Угорщину, про Відень — побачив світу,
і, хоч мав хворі нирки, день  із ним минав непомітно.  Я поступово показав  йому
місця, де є  камінці. Бачте, це наче гриби. Пройдете  чимало  —  і  не  знайдете
нічого, а тоді на маленькій галявині назбираєте повний кошик.

— Може,  хтось  назбирає,—  перебив його  Клубічко, —  я  б  напевно не  знайшов
жодного, хоч би навіть довели  мене до едему  грибів. Якось я вдарив палицею  по
грибу, а люди мені: «Поглянь,  чоловіче, це  ж гарний  гриб!»  А я гадав, що  то
порхавка.

— З камінцями теж, як з грибами, — вів далі Мюллер, — але вам треба було б трохи
знатися на мінералогії.

— В  ній  я теж тямлю, як баран  в  аптеці,— сумно мовив  Клубічко. — Я  взагалі
непрактичний чоловік: відкриваю консерви — неодмінно поріжуся.

— Зате ви тямите в  чомусь іншому. Скажу вам, коли пан Гейтманек розповідав мені
про ваші звитяги, я подумав: «Ні, йому до рук я не хотів би попасти!»

— А тепер  попали, — засміявся Клубічко. — На щастя, як далекий свідок. То що ви
казали про якогось пана Гейтманека? Одного Гейтманека я знаю — це композитор.

— Його я й мав на увазі. Він-бо родом звідси і, як приїздить сюди, навідує мене.
Останнім часом це було досить  часто. Найняв у заїзді  на Грубій Скалі кімнату і
творив там «Сюїту з чеського раю».

— Так, так, а мені він про це не сказав. Чому б це? Салача він теж знав?

— Навіть дуже добре. І колишню його дружину теж.

Клубічко з інтересом слухав.

— Та вернімося до цього поганця Салача… Одного разу я запропонував йому (скоріше
із співчуття, ніж із потреби): шукатимемо камінці разом, їх шліфуватиме порядний
чоловік, а тоді продаватимемо і виторг ділитимемо  з розрахунку два  до  одного.
Угода, як бачите,  для Салача вигідна, він мав  добрі гроші. Якийсь час усе було
гаразд,  але потім я довідався,  що  він порушує  умову. Можна сказати,  обдурює
мене.  Ходив на гору  сам (я  хворів на  бронхіт) і знайшов нове рясне родовище.
Згідно з домовленістю,  ми повинні були  ділити все, хто що знайде, та Салач  ці
поклади від мене приховав, а камінці забрав собі. Мало того. Раптом він виїхав з
Турнова —  мовляв,  тут  усе  дорого, й Турнов вадить  його здоров'ю.  Він обрав
Арноштов.  Ну,  щоб  це село,  де  майже  весь  час дощить,  сприяло  будь-чиєму
здоров'ю, я  б не сказав. Тільки нещодавно я довідався,  чому  він  так  учинив.
Заради шліфувальника.

— Ага, шліфувальника, — мовив Клубічко.

— Так, пане. Салач подумав, що тутешній шліфувальник, котрий  працював  зі  мною
багато  років,  викаже  мені  це  родовище.  А він  познайомився  на  Звічині  з
чоловіком, який теж  умів шліфувати. Салач уклав з  ним угоду. Звідки мені стало
все відомо? Як то кажуть, шила в мішку не сховаєш. Я запропонував дирекції нової
школи у Франтішку купити в мене камінці, а мені на те: «Ми вже купили в Салача».
От тобі  й маєш! Однак я не тільки  пересвідчився, що він таємно  ходить на мої,
так би мовити, ловища на Козакову гору,  а й відкрив інші, які од мене приховав.
І  це ще  не все.  Я вже  старий, консервативний чоловік,  а  він придумав нове:
продавати не окремі камінці, а складати колекції  з усіх козаковських мінералів.
Їх справді купували  краще.  Зрозуміло,  я  припер його до  стіни,  бо  не  звик
мовчати, коли мене ошукують. Вій виправдувався тим, що мав великі витрати, що на
лікування йшло багато грошей, що йому знизили пенсію —  словом, нічого іншого не
лишалося, щоб якось звести кінці з кінцями. Мені було його шкода, я сказав: «Ну,
гаразд, забудьмо про це», — і після того він знов час од часу до мене приходив.

— Оце його зникнення —  для нас  справжня  халепа, — мовив по паузі  Клубічко. —
Шукай у горах чоловіка, який, може, не хоче,  щоб його знайшли!.. Якби я мав про
Салача якесь уявлення, то, може б, відштовхнувся від чогось…

— Уявлення  про Салача, —  задумано сказав Мюллер. — То  не проста справа.  Він,
знаєте, був мовчун, коли йшлося про його  особисте життя.  Дещо мені відомо, але
небагато,  та й це  насилу витягнув  з нього.  Спочатку  він  розповів  мені про
колишню  свою службу в Жегушицях. Обіймав  там  посаду управителя, коли почалася
війна. В замку йому подобалося, хоч там було холодно й вогко, і це  шкодило його
хворим  ниркам. Розказував, як  у  сорок п'ятому організував революційний загін,
щоб захистити  замок і славетний парк,  як їздив до Праги,  щоб замок потрапив у
надійні руки, як потому розчарувався, дізнавшись, що Прага вирішила  перетворити
замок на будинок відпочинку, а тоді на пансіонат.  Салачу запропонували, аби він
залишався там, та уявивши, яких сил коштуватиме йому перебудова,  попросився  на
пенсію. Саме тоді приїхав до Турнова, й ми з ним познайомились.

— А послухайте, пане директор, — ніби між іншим спитав Клубічко, —  чи був Салач
у вас коли-небудь із Гейтманеком?

— Разів  зо  два, — одказав  Мюллер, —  та  пана  Гейтманека більше цікавила моя
дружина.  Бачте, вона  знає багато тутешніх пісень, от і співала йому на  Грубій
Скалі.

— Щось я не розумію. То вона до нього їздила?

— Ні, вона там куховарить — так би мовити, годує пана Гейтманека. Не тому,  що я
сам її не годен прогодувати, їй потрібні гроші для сина. То вона там підробляє.

— Ви знали, — перебив Клубічко, — що Салач був одружений?

Мюллер кивнув головою:

— Дізнався  про  це  зовсім  випадково.  Якось до мене прийшла  вродлива пані  й
захотіла  купити гарний аметист. Салач був у мене. Коли вона пішла,  він сказав:
«Знаєте,  чому я  не міг розтулити  рота?  Бо ця  пані  надзвичайно схожа на мою
колишню дружину. Тільки та була вродливіша  й набагато  інтелігентніша».  І знов
замовк. Але тут  до нього причепилася моя жінка. Ви  ж розумієте,  що то значить
сказати при жінці про  іншу — вродливу й інтелігентну. Чим скінчився цей турнір,
ви здогадуєтесь — вона витягла з нього найголовніше: що він розлучений.

— Я  дещо про це знаю, — перебив  його знову  Клубічко. —  Зі своєю дружиною він
познайомився в Загребі,  її там  якраз прийняли до  театру,  а Салач був касиром
філії тамтешнього продовольчого банку.

— Так. Обоє скучали за  батьківщиною, і  це їх зблизило. Потім вони побрались і,
як  принаймні  запевняє Салач,  жили мирно,  навіть  щасливо. Та їх  усе-таки не
минула лиха година. Хорватією саме подорожував відомий празький критик  Шимачек,
зайшов у Загребі до театру  й  написав до празької  газети, що талановита чеська
артистка виступає в Загребі. Відтак до Загреба приїхав Ярослав Квапіл і — щоб не
забирати у вас часу  — їй запропонували  ангажемент  у  Національному театрі. Що
було далі, знаю  лиш приблизно, бо Салач описував нам  те, мабуть, тричі,  проте
щоразу інакше.  Найімовірніше  було ось  що: Салач  доклав усіх зусиль, щоб його
перевели з філії до празького банку, але марно. Деякий час вони зустрічалися під
час відпустки у Бідні, та одного чудового дня ця панійка заявила, що їхній шлюб,
на жаль,  був помилкою,  і попросила  дати згоду на розлучення. Салач якийсь час
опирався,  тоді вона сказала, що любить  іншого. Він, мовляв, не хотів стояти на
заваді їхньому щастю й погодився. Коли вибухнула друга світова війна, банк мусив
ліквідувати загребську філію, Салач повернувся додому і влаштувався в Жегушицях.
Запевняв мене, що  відтоді, як вони розлучилися, навіть не писали одне одному, і
він взагалі викинув її з голови. Але мені здається, що це неправда.

Клубічко слухав мовчки.

—І знаєте чому? — вів далі Мюллер. — Бо якось обмовився, що зустрічається з нею,
коли буває  в  Празі.  Він їздив туди  замість мене, —  я  вже  подорожувати  не
здатний, — раз на два місяці, відвозив товар. Ми постачаємо також і Фрічеві.  Ви
його, можливо, знаєте.

— Знаю, — кивнув Клубічко, відчуваючи, що незабаром дійде  до  суті.— Чом ні! Це
ті чудові блискучі камінці?

— Здебільшого. Звісно, ви  б їх  у мене придбали  за півціни. Тож  під  час  тих
мандрівок Салач завжди зупинявся в  готелі  «Беранек» і по телефону домовлявся з
нею про побачення.

— Чого? Може, щоб шантажувати? — спитав Клубічко.

— Скоріше тому,  що нудьгує. Інколи бачу в газетах  її портрети — о, то вродлива
жінка. Я  б за нею  теж нудьгував.  Сказати  вам,  як я це собі пояснював?  Пані
Салачова не хоче мати з ним нічого  спільного, але, з другого  боку,  вона  така
добра,  що  іноді з  ним  розмовляє. Якісь  стосунки  між ними, напевно, були, —
замислено  мовив  Мюллер, — і,  відверто кажучи…  ви тільки уявіть  собі… Тут  —
підстаркуватий  невідомий  чоловік, котрий, як,  мабуть, кожен із  нас,  володіє
скарбом — спогадом про красуню, що колись любила його. Там — жінка, яка знає, що
зіпсувала йому життя.

— Кохання, — зітхнув Клубічко.

— Еге. Щось таке.  Він  її не  може забути,  і вони  час від часу зустрічаються.
Салач,  певне, ніколи не відмовлявся від думки знов  зійтися з нею, але розумів,
що для цього має її чимось засліпити.

В цю хвилину Клубічко  вже хотів викреслити Мюллера  із  списку підозрілих,  але
мовчав і напружено слухав.

— Звісно, це лише здогад, бо  Салач, як  я уже вам казав, неохоче розповідав про
себе.  Проте якось, саме  перед зеленими  святами, він приїхав до Турнова,  і  —
схоже було — тільки заради того, щоб похвалитися нам, тобто моїй дружині і мені,
що зустрінеться з пані Салачовою на свято  в  пансіонаті в Жегушицях. Признався:
влаштував це  пан  Гейтманек.  Я  сказав йому, що про  Жегушиці тепер тут багато
різних розмов.  Салач посмутнів і мовив:  «Так, хтось там щось шукає, і  його не
можуть зловити».  Тут увійшла моя  дружина, і  він  їй  теж похвалився,  що пані
Салачова  приїде до  Жегушиць, аби  зустрітися з  ним. «Може,  вона хоче  до вас
повернутися?» — спитала дружина. «Про це не  може бути й мови, — відповів Салач,
— нині вона відома чеська артистка,  а я…» Він останнім часом дуже змарнів  — ми
гадали, що  через хворобу нирок. Та, можливо, були й інші причини. За  хвильку я
спитав його,  як він пояснює ті події в  Жегушицях. Він стенув  плечима й раптом
прохопився, що це прокляте місце трохи не коштувало йому життя. Я  не маю звички
прискіпуватись до  людей, аби  розказали те,  що хочуть  приховати, але, мабуть,
саме тому, що я мовчав, Салач почав розповідати.

Клубічко відчував, що ось-ось торкнеться таємниці.

— Звучало це  романтично, — вів  далі Мюллер, — але було цілком можливе. Сталося
це  в самому кінці  війни,  здається,  сьомого  травня  сорок  п'ятого  року.  В
Жегушицькому замку давно стояли німці. Туди з розбомблених міст звозили вагітних
жінок. Салач там був тоді управителем. П'ятого  травня, розказував він, приїхало
кілька  великих вантажних  машин,  забрали  майбутніх матерів і  кудись повезли.
Відразу ж другого дня  до замку прибула велика автоколона СС.  Десь  опівночі на
мотоциклі примчав зв'язковий і  звелів  Салачу  покликати  офіцера.  Про що вони
говорили — невідомо,  але  того ж дня  Салач почув, що  повстали сусідні села, в
лісах скрізь партизани, наші й радянські, влаштовують на шосе завали — хочуть ту
автоколону  перехопити. Коли  зв'язковий поїхав,  офіцер гукнув Салача й  звелів
йому показати підвали, а  потім вигнав геть. Тільки-но розвиднілося — примчав ще
один  мотоцикліст, і невдовзі офіцер наказав  сурмити тривогу.  Здавалося, можна
було вільно зітхнути, та Салача привели до офіцера, і той наказав: «Ви поїдете з
нами». Салач злякався: чи  не збираються німці  дорогою  вбити його, підозрюючи,
ніби  він знає,  що офіцер  робив у  підвалах? Його справді посадили в  машину й
приставили до нього головоріза з  СС. Салач потерпав. Німець  кожної хвилини міг
вистрелити йому в потилицю. Та в  першому  ж лісі  нацисти  наткнулися на завал;
коли  вони  вискочили з  машини,  щоб  його  розчистити,  наші почали  стріляти.
Есесівець,  котрий  сидів  за Салачем,  дістав кулю  відразу. Офіцера теж вбили.
Постріляли,  мабуть,  усіх з тієї колони. Салач заліз у машину й так урятувався.
Коли стихло, вернувся до  замку, але спокою не давала думка, чому нацисти хотіли
його  позбутися і  чому офіцер звелів, щоб він показав їм  підвали. Салач  почав
нишпорити  в підвалах і в одному побачив свіжу землю. Вигріб шкатулку. Думав — у
ній  скарб, коштовності,  яких нацисти нагарбали, але,  на свій  подив,  знайшов
лишень олов'яну скриньку з написом німецькою мовою: «_Чорна_зоря_», а в скриньці
зо  двадцять  аркушиків  незрозумілого,  видимо, закодованого  тексту. Переважно
складався він з низки формул, яких Салач не міг збагнути.

— Чи не здається вам, що він повинен був це віддати властям? — спитав Клубічко.

Мюллер здвигнув плечима:

— А де тоді були власті? Так він мені відповів, коли я йому сказав те саме. Адже
вся  державна машина розпалась, і  тільки подекуди вигулькували люди, котрі мали
добрі наміри, та знань і досвіду їм не вистачало. Це  була основна причина, чому
він не віддав скриньку  властям.  Вирішив  чекати  слушного часу, переписав собі
все, а оригінал заховав.

— Не сказав куди?

— Мені  сказав.  Налаштувавшись покинути  Жегушиці, викопав уночі в парку статую
Артеміди  і  під  нею  сховав  шкатулку.  Але  то  була  не  остання її криївка.
Дізнавшись, що в Жегушицях хтось чогось дуже дошукується, Салач таємно викопав і
сховав її в іншому місці.  А де — не  сказав  нікому, лишень своїй дружині, коли
цього  року  зустрівся  з  нею  на  зелені  свята.  Принаймні  мені  сказав,  що
признається тільки їй.

Клубічко довго думав  про ці  загадки,  а  Мюллер  тим  часом вів  переговори  з
замовником.  Дещо  було  зрозуміло.  Нацистський   офіцер  кудись  віз  важливий
документ. Та, зрозумівши  в Жегушицях,  що  може  не  провезти його  розбурханою
країною,  сховав  у  підвалі  замку,  гадаючи або  самому  повернутися, коли все
втихомириться,  або  когось  послати. Документ  сховав,  а сам  невдовзі  наклав
головою. Та, певне, когось у Німеччині дуже цікавили ті папери, він багато років
дошукувався  і  нарешті  дізнався,  де  вони.  Довірені  люди почали  нишпорити.
Впевнились у причетності  Салача (це сталося в  останні  місяці), а він, одчувши
це, довірив таємницю Ліді.

Мюллер скінчив переговори із замовником і повернувся до Клубічка.

— А ви знаєте чи бодай здогадуєтесь, що то за «Чорна зоря»?

Мюллер стенув плечима:

— Мені відомо тільки те, що Салач ту копію пильно вивчав. Бачте, у Загребі в них
був дешифрувальний відділ,  і Салач мав про це деяке уявлення. З його  натяків я
зрозумів, що шифри він все-таки розгадав, але користі  від них  не було ніякої —
вони містили поняття, яких він не тямив. Пощастило зрозуміти  лише деякі слова —
приміром, ракета, пальне, а от формул осягнути не зміг!.. Проте знав, що в  його
руках — цінні документи… Що було  далі — то це вже суцільна психологія. Як я вам
уже  казав, Салач вирішив довіритися своїй дружині. Я про неї не знаю нічого, та
він  кілька  разів  прохопився,  що вона скупа,  навіть  скнара. Про  це зрештою
свідчить хоча б  те, що  він так бідував, коли  їй  напевне  було до снаги  йому
допомогти.  Бідолаха  один  час  терпів  таку  скруту,  що  мусив  продати  свою
бібліотеку.  А  бібліотека  ця  була  неабияка,  містила,  либонь,  усю  античну
літературу  в  чеських  перекладах. Наскільки мені  відомо,  він  залишив тільки
одну-однісіньку книжку. Та й ту зрештою подарував  колишній дружині, як востаннє
зустрілися в Жегушицях.

Клубічко  згадав, що  Ліда  справді  привезла з  Жегушиць якусь книжку  античної
поезії, котрою дуже захоплювалась і часто з неї читала вірші. Чи  не була це  та
книжка,  з якої Ліда списала «роль» і везла до Брно?  Він вибачився  перед паном
Мюллером  і поїхав  на пошту,  звідки  телефонував  Костові,  щоб  переглянув  у
бібліотеці Салачової  античну  літературу  й передав  до празької криміналки всі
позначені місця в незнайомій книжці, починаючи від слів: «К.: О, то не він, твоя
правда. Ти знаєш…» — і кінчаючи: «мій» з голоду пада». Зв'язався з криміналкою і
звелів, щоб передали Костову відповідь, а сюди прислали оперативну групу. Відтак
повернувся до  пана Мюллера.  Чоловік  із  турновського  відділення,  якого  він
залишив  стерегти директора,  сказав, що той із своєї  кімнати не виходив і ні з
ким не розмовляв. Мюллер складав колекцію.

— Я  вам  довго не  набридатиму, пане директор.  Можливо, це  остання прикрість,
зв'язана  з вашим колишнім  компаньйоном. Ви б її не мали, якби Салач  про  свою
знахідку заявив куди слід хоча б тоді, коли помітив, що за ним стежать.

— Він мав це зробити, — погодився Мюллер, — я б на його місці так і зробив.

Клубічко замислено подивився на Мюллера. Авжеж,  типовий директор  школи старого
гарту,  трохи педантичний, з  добродушними  блакитними  очима, що сльозавили від
старості.  «Ти б так, мабуть, і зробив,  гадаю,  тебе треба викреслити із списку
підозрілих, дарма що я не уявляю, кого поставлю па твоє місце…»

— Коли  б  дома була моя  дружина, вона б  вам чогось приготувала, а я принаймні
покажу вам її кімнату. Варто  подивитися:  з неї відкривається найкращий краєвид
на Турнов. Багато туристів приходять  сюди  побачити таку красу. Коли  б існував
турновський путівник,  то цю кімнату було б позначено двома зірочками. —  Відтак
Мюллер повів Клубічка  на другий  поверх. З вікон  кімнати  справді  відкривався
чудовий  краєвид, але Клубічка  більше зацікавила  карточка  хориста  брненської
опери  Їржі Тихого, що  стояла на  столі в перламутровій рамці.  Поряд стояла ще
одна в  звичайному паспарту: симпатичний чоловік років тридцяти. Мюллер  помітив
Клубічків погляд. — Молодший  —  мій  пасерб Їржі Тихий, другий  —  син  старшої
сестри моєї  дружини, архітектор Владімір Шашек з Брно. Приїздив до нас зі своєю
дружиною та  з  Їржі  після  Нового року. Вона  —  чи  не  найвродливіша  з усіх
молодиць, яких я бачив.

Клубічко замислено слухав. Архітектор Шашек з Брно!  Він хотів з ним поговорити,
як тільки щось про нього дізнається, бо в  пам'ять  йому  запав чоловік,  котрий
опівночі дав своїй жінці  дві тисячі для  якогось чужинця,  що телефонував їй  з
бару  «Колумбія», перед світанком повідомив,  що  зникла не  тільки  жінка, а  й
пропала машина,  а тоді  десь подівся  сам, не сказавши в своєму бюро, куди йде…
Тим часом директор розповідав:

— Може, й найкраща, але про її поведінку я б цього не сказав.

— Та ну? — вигукнув Клубічко. — А розкажіть-но що-небудь. Бачте, ми всі тільки й
говоримо про мораль, проте залюбки слухаємо про аморальність.

— Мені здається, вона надто прихильна до нашого Їржі, і Шашек це знає.

— Трикутник, — мовив Клубічко.

— Сказати  правду, —  вів далі Мюллер, —  багато  що в нашому Їржі мені  не дуже
подобається. Та заради спокою в домі мовчу, бо дружина просто тремтить над ним.

— Але ж, послухайте, це якась особлива історія. Ваша дружина має племінника, той
племінник має вродливу  жінку  й терпить, що вона знюхалася з вашим пасербом.  А
ваша дружина мовчить.

— Сліпа любов… — буркнув Мюллер.

Цієї миті Клубічкові здалося, що він нарешті дійшов суті загадкової історії. Пан
директор, на жаль,  усе, що  почув  од Салача,  розказав  своїй  дружині,  а  та
похвалилася  Шашекові,  чоловіку,  видно,  не дуже  порядному,  котрий,  мабуть,
використовує свою вродливу жінку як принаду.  І тепер ці троє, Шашек,  Шашкова й
Тихий, намагаються  заволодіти таємницею, щоб  продати  її  комусь за кордон. Не
виключено,  що  в їхній спілці і  сам Мюллер. Не викликає сумніву,  що  до афери
причетний якийсь  чужинець з  грошима. Певну суму він дав Шашекові, той  — своїй
жінці,  вона  —  тисячу своєму  коханцеві  Їржі,  а  ще  більші  гроші,  мабуть,
пропонував Салачу.

Принесли телеграму з КНБ. Клубічко пробіг очима Костове повідомлення і дізнався,
що в уявній ролі, списаній з Герондових «Міміямбів»,  Ліда позначила слова «наші
жорна».

Чемно  попрощавшись з паном директором, Клубічко наказав негайно відвезти Тихого
до празької  криміналки, а за  паном Мюллером  непомітно наглядати. Двох чоловік
послав на  Грубу Скалу стерегти пані Мюллерову.  Сам  вирушив до Жегушиць. «Наші
жорна»…  Це  має бути  зв'язане з Артемідою,  котра стоїть  «з  двома»… Справді,
неподалік двох дерев  та  Артеміди — залишки млина в стилі рококо, одного з тих,
які двісті років  тому  чеські вельможі ставили на взірець  Тріанону[Замок  біля
Парижа.] Марії  Антуанетти. Невеликий  млин, подоба  справжнього  млина,  зазнав
руйнівної  дії  часу. Клубічко  знайшов  жорна  приблизно п'ятнадцять  на десять
сантиметрів. Але він ще здалеку побачив, що камінь розбито; якщо в ньому щось  і
було, то те «щось» забрано.




21


Клубічка це нітрохи не здивувало, навпаки — він чекав саме цього. Найімовірніше,
таємницю  жорен  забрала  Ліда, заради чого й  просила  Соумара  приїхати  сюди.
Віднесла додому й десь заховала. Потім їй поставили категоричний ультиматум, без
сумніву, пригрозивши вбити її колишнього чоловіка, якщо вона їм цього не поверне
або  повідомить органи державної безпеки.  Через те Ліда зробила все, щоб про це
нічого не знали, й негайно, як то диктував ультиматум, полетіла до Брно. Однак і
тоді вона не зважилася відкрити їм таємницю й приховала, що та річ у неї.

«Ну,  добре, — думав  Клубічко, — але в Брно її так настрахали, що вона, мабуть,
зважилася віддати їм ту річ.  Та  коли я  не помиляюся  і  це стосується  якоїсь
таємничої німецької зброї, то нечесно підозрювати  Ліду в тому, ніби вона хотіла
виказати їм таємницю.  Навпаки, навіть у такій каші — маючи двоє зламаних ребер!
— намагалася їх  обдурити. Відтак дійшла  висновку, що повинна звернутися до нас
по  допомогу. Тому попросила одвезти її до Соумара,  щоб допоміг  їй,  і, певне,
дзвонила й мені. Та Соумар,  на  лихо, блукав десь по провінції, а я був у Брно.
Становище врятував Соумарів асистент, приспавши Ліду. Так вона вибула  з  гри, а
зграя знов заходилася шукати в Жегушицях і знов удерлася  до її вілли. Спіймавши
облизня, вирішили прибрати Соумара, аби дістатися до Ліди, однак і в цьому їм не
пощастило. «Що ж  діється тепер? —  Клубічко всміхнувся. — Ліду стереже Трампус,
він надійніший за люту німецьку вівчарку. Документ, який так посилено шукають, у
Празі,—треба їхати туди. Либонь, доведеться сісти біля  Трампуса  й чекати, коли
прокинеться Ліда».

У КНБ Клубічко не знайшов нічого, крім повідомлення, що Ліда дзвонила йому пізно
вночі  й повісила трубку, коли їй сказали, що він у Брно.  А може, Соумар  скаже
щось нове? Клубічко поїхав до лікарні. Пулпан запевнив Клубічка,  що Салачова не
мала з собою взагалі нічого, її привезли без багажу, навіть не було носовичка.

— Де Соумар?

— Пан професор  Соумар, —  відповів асистент, —  так  би мовити, полонений  пана
Трампуса. Пан  Трампус одвіз  його до вілли на Вінічних горах,  і  відтоді я про
професора знаю лише те, що  він мені телефонував. Пан Трампус його не пускає, бо
дістав наказ пильнувати. Коли б  знаття, — провадив Пулпан, — хто дав той наказ,
я б його зарізав, бо тут є кілька особистих  пацієнтів  пана професора, котрих я
не зважуюся лікувати своїм способом.

Клубічко всміхнувся:

— Якщо маєте напохваті ножа, візьміть і заріжте мене. Це я дав той наказ. Тоді я
мав на це підстави, але зараз Соумар мені потрібен тут.

— То зв'яжіться з віллою пані Салачової і відкличте його, — відрубав Пулпан.

Клубічко всміхнувся:

— Е, я так би і вчинив, якби це обійшлося без  пояснень. Але Трампус захоче, щоб
я йому пояснив, чому  скасовую наказ, а на це я  не маю часу. Треба все владнати
так,  щоб не  довелося нічого  пояснювати  Трампусові.  Ви  вже щось  вигадайте,
приміром, що тут хтось помер. Словом, примусьте його приїхати сюди. А я з вашого
дозволу трішечки подрімаю.

Пулпан пішов, а Клубічко сів  у глибокий професорів фотель і враз заснув. Збудив
його Соумар.

— Нарешті я вас зловив, — буркнув. — Ви навіть не уявляєте собі, скільки разів я
посилав вас до всіх чортів.

— Я вас теж.

Соумар засміявся:

— Але, звільнивши мене з лабетів того навіженого Трампуса, ви цілком спокутували
свою вину. Якщо, звичайно, не вимагатимете від мене чогось гіршого, ніж він.

— Звільнив  я  вас  з його  лабетів,  головне,  для  того, аби вичитати,  що  ви
приховали від мене свою романтичну мандрівку з Лідою до Жегушиць.

Соумар зніяковів, а тоді засміявся:

— Славна поліція лютує, що дилетант Соумар наставив їй носа.

— Насамперед, — напустився на  нього  Клубічко, — ви вживаєте цю  приказку  явно
неправильно.  Наставити  носа  — образний вислів на означення  дії  неймовірної,
неможливої і безглуздої. Ви ж знаєте, жодна нормальна людина не бавиться тим, що
наставляє носа. По-друге,  хоч і дуже пізно, але  до вас таки  дійде, що ви  там
накоїли. Соумар злякався:

— Якщо й накоїв, то не відповідаю за  те, бо виконував Лідин наказ. «Барбароссо,
— сказала вона категорично, — про цю поїздку нікому анічичирк». Оскільки  ж вона
заборонила мені  розказувати  про що, власне, йдеться, я послухав її і нічого не
сказав,  коли  ви мене допитували по телефону. Однак Трампусові приблизно годину
тому розповів усе.

Клубічко махнув рукою:

— Облишмо поки що про це. Ви можете мені принаймні сказати, чи мала Ліда з собою
якийсь багаж?

— Мала. Валізу із світлої шкіри, яку купила давно у Зальцбурзі.

— Ви знаєте, що було в ній, коли ви од'їздили з Жегушиць?

Соумар хвилю подумав.

— Гадаю, нічого.

— Ви хочете сказати, що валіза важила стільки ж, скільки тоді, коли ви приїхали?

— Гадаю, що так.

— Ліда була в доброму гуморі, від'їжджаючи з Жегушиць?

— Здається, навіть у чудовому.  Але приблизно хвилин  десять, бо потім заснула й
спала аж до Праги.

— Звідки ви це знаєте?

— Бо я час від часу  звертався  до неї,  але вона не відповідала. Я навіть почав
хвалити одну її  конкурентку, та вона  й на не  —  ні  мур-мур. Висновок єдиний:
спала.

— А що було далі?

— Я довіз її до вілли. «На піч ви, мабуть, чаю не хочете?» — спитала. Оскільки в
Жегушицях вона пообіцяла  мені арманьяк, то це означало, що більше я не потрібен
і  можу  котитися  до  біса.  «Ви вгадали», —  відказав я  і  подався  до  своїх
пацієнтів.

— За те, що ви приховали від мене її мандрівку в понеділок,  я вам  ще  віддячу,
будете пам'ятати, — буркнув  Клубічко. —  А  може, ви  щось затаїли  також і про
критичну  п'ятницю? —  спитав він  недовірливо. — Ви  мені про  неї  справді все
розповіли?

— Коли  я з вами  розмовляв, —  відповів  Соумар  трохи винувато, — мені справді
здавалося,  що  сказав геть усе. Алє  як почалося  це божевілля, вирішив  наново
перебрати все у своїй пам'яті.

— Ну й знайшли що-небудь? — у Клубічка загорілися очі.

— Знайшов, — потвердив Соумар. — І відразу рано-вранці.

— Чому не сказали про це Трампусові? — напустився на нього Клубічко.

— Ну, навіщо ви так? Я ж йому сказав.

—І він не звернув на те уваги?

— Аніякісінької. Промовчав.

— А що це, власне, було? З вас треба все обценьками витягати.

— Мармурова голівка.

— Що, що?!

— Мармурова голівка. Та, що правила Ліді в кабінеті за прес-пап'є.

Клубічко наморщив лоба. Так, тільки не в кабінеті, а  в  Лідинім  зимовім  саду.
Якось вона там репетирувала,  Трекова  принесла їй  столик з  аркушиками ролі, і
Ліда  притисла їх тією  мармуровою голівкою з пронумерованими ділянками  мозку й
черепа.  Столик стояв під великою  триметровою агавою, і  Клубічко пам'ятав,  як
одного разу подряпавсь об  її  колючки, коли простягнув  руку,  щоб  роздивитися
голівку.

— Що з нею? — спитав він.

Соумар здвигнув плечима.

— Хіба я знаю? Тієї п'ятниці, прийшовши до мене зробити укол і випросити довідку
й  грошей, Ліда  вийняла з  сумки голівку й  сказала: «Ось  вам, Барбароссо».  Я
вирячив  на неї очі — саме так, як тепер ви на мене, — й спитав, як це розуміти.
«А так, — відповіла вона, — я привезла її вам. Як дарунок. За той час та бензин,
що їх  витратили ви на  нашу понеділкову мандрівку».  Я не хотів брати, та вона:
«Будь ласка, візьміть,  Барбароссо, ви  хакім, вам вона більше  пасує, ніж мені.
Останнім часом я її боюся!»

Клубічко слухав з дедалі більшою цікавістю.

— Кінець кінцем я взяв ту голівку, —  вів далі Соумар. —  Бо  ж це був, по суті,
перший її дарунок мені.— Засміявся. — Дарувати не її звичай. Хіба ні, Клубічку?

— Так, — одказав замислено Клубічко. — Мені вона ніколи нічого не дарувала.

— Можливо, тому що ви брали самі? Я маю на увазі її книжки.

Клубічко щось муркнув, а відтак мовив:

— Ця голівка тут?

— Звичайно.

— Де?

Соумар глянув на письмовий стіл і дратливо сказав:

— Таж  отут стояла. Той навіжений  Трампус  узяв  її,  грався  нею, а  я забрав,
боячись, щоб не впала на підлогу, — він-бо тоді був такий неуважний!..

— Але тут нічого нема! Може, він її справді прихопив із собою?

— Це  неймовірно, —  бурчав Соумар. — Я ясно  бачу, як  беру її в  нього з рук і
кладу  сюди. — Він хвилину  оглядався по приймальні,  ніби сподіваючись  десь її
побачити, а тоді ляснув себе по лобі: — Авжеж. Як би вона тут могла бути, коли я
сховав її в портфель і відніс до клініки.

— Навіщо ви це зробили?

— Хотів продемонструвати студентам частини мозку й черепа.

—І там ви її забули?

— Забув, бо Трампус мене підступно виманив з клініки, збрехавши, що з Лідою тут,
у санаторії, стався припадок. Та чому ви до цієї речі виявляєте таку увагу?

—Інколи я виявляю увагу й до речей, котрі на це не заслуговують.

— Такого я за  вами ще не  помічав, —  пробурмотів Соумар. — Між іншим, той  ваш
Трампус весь час називає негідника, який переслідує Ліду, Барбароссою.

— Бачте, одного разу ми піймали  ватажка банди, якого так звали. Можливо, він це
запам'ятав.

Соумар знову стенув плечима.

— Гадаю, тепер я можу піти до своїх хворих. Якщо, звісно, не буду більш потрібен
у віллі коло Ліди.

— Скільки вона ще спатиме? — спитав Клубічко.

— Для  певності,  щоб  Трампус не перелякав її своїми нескромними запитаннями, я
зробив їй ще одну ін'єкцію і гадаю, що до ранку  вона не  прокинеться. Хіба десь
перед полуднем.

— Я б  дав  вам  до  ранку спокій,  але спершу допоможіть мені  знайти мармурову
голівку.

— Гадаєте, вона чогось варта?

— Я дуже хотів би її побачити.

Соумар скептично подивився на Клубічка:

— Ви, певне,  думаєте, що  це  якимось чином  пов'язане з тим  випадком, котрий…
Клубічко зиркнув на годинник.

— Через кілька хвилин я мушу знов їхати до Турнова й хотів би зараз поглянути на
ту річ.

— Чому до Турнова? Хоч мені, власне, байдуже.

— Бо від цього, може, залежить життя Салача, — подумавши, відказав Клубічко. — А
щоб зберегти  йому життя, мені треба мати при собі якусь річ  — сам не знаю яку,
але вона, певно, схована в мармуровій голівці.

Соумар вирячив на нього очі:

— Чи не вдарилися ви на старості літ у романтику, друже?

— Ви вгадали, професоре. Але я був би вам дуже вдячний, якби ви зараз же поїхали
зі мною до клініки, щоб я подивився на ту мармурову голівку.




22


Та в клініці на них чекало велике розчарування. Соумар показав на стіл у  своєму
кабінеті і мовив:

— Отут я її поставив, пам'ятаю дуже добре, а тоді забув про неї. Саме тут мала б
стояти.

— Але не стоїть.

— Це я бачу й без вас… — Соумар  трохи подумав і натис кнопку  дзвінка. — Цілком
можливо, що її взяв оглянути мій асистент.

Кілька  хвилин  професор  несамовито дзвонив  до асистентської кімнати.  Зрештою
покликав сестру, й та пообіцяла знайти асистента. Десь він, певне, в палаті біля
хворого.

Задиханий асистент прибіг за п'ять хвилин.

— Колего,  даруйте,  що  примусив  вас бігти, — вибачився  Соумар, — мені  треба
забрати мармурову голівку, яку я сьогодні сюди привіз. Ви пам'ятаєте її?

Асистент потвердив. Навіть уважно оглянув  її, коли професор  несподівано пішов.
Дуже гарний наочний посібник.

— Куди ви її поділи?

— Куди я її подів? — здивовано спитав асистент. — Лишив тут.

— Але тут її нема, як бачите, — сказав Соумар.

— Справді…— погодився асистент.

— А як нема тут, то де ж вона?

Асистент похитав головою.

— Не уявляю, пане професор. Я тоді як пішов звідси, так більш і не повертався.

— Ви замкнули кабінет професора? — спитав Клубічко.

— Тут  цього  не  роблять, — нервово відказав Соумар замість  асистента, —  сюди
ніхто не насмілюється заходити, отже, це зайве.

— Але  все-таки  хтось  узяв  її! —  вигукнув  Клубічко,  насилу  стримуючись. —
Насмілився зайти сюди.

— Здається, тут була пані Пажоутова, — втрутилася до розмови сестра.

— Хто вона така?

— Прибиральниця, пане.

— То приведіть її,— попросив Клубічко.

— Вона тут  не мешкає.  У нас  тут  гуртожиток  тільки для неодружених,  а  пані
Пажоутова має родину.

— Ви знаєте, де вона живе?

— Десь на вулиці «На боїшті»[На бойовищі (чеськ.).] здається, у восьмому номері.

— Нічого не вдієш, професоре, доведеться  вам одвезти мене до тієї пані,— сказав
Клубічко, коли сестра вийшла.

— Хоч я маю оглянути ще багато хворих, та поїду з вами охоче, — сказав Соумар. —
Уже зранку  почуваюся більше детективом,  ніж терапевтом.  Тільки ви там не дуже
поживитеся, бо пані Пажоутова належить до тих, кого ми звемо «порядна жінка». Чи
такої думки про неї її чоловік — невідомо, бо хоч я й старий парубок, а знаю, що
кожна жінка має певний  запас  жорстокості, який в основному зберігає для  свого
чоловіка. Але в крадіжці я не запідозрив би її. Навіть у найхимернішому сні.

— Я  ж її й не  підозрюю, Соумарчику,  просто шукаю мармурову  голівку, тож мушу
питати про неї кожного, хто міг її бачити. І в цієї прибиральниці — насамперед.

— Чого вам так далася та голівка? —  спитав Соумар. — Як я уже казав,  звикаю до
вашого способу мислення, втрачаючи багато сили, але при цім почуваюсь як людина,
котра хоче за кілька годин збагнути таємницю зниження й підвищення тиску крові.

Клубічко засміявся:

— Одна з таємниць нашого ремесла — нюх.  Це, мабуть, так само важко пояснити, як
таємницю зниження й підвищення тиску  крові. Тільки  подумайте: чому наша  скупа
Ліда  раптом подарувала  вам голівку,  і саме  перед  тим, як зважилася  летіти?
Бачте, я не знаю напевно, що вона казала у Брно, та коли довідався, що до Праги,
а може, до  вас поїхала вродлива, проте небезпечна жінка, я вирішив, що до цього
могла  приплутатися  мармурова голівка. Не  маю уявлення, чи сказала Ліда їм, що
подарувала голівку вам, але припускаю.  Отже, це означало б, що  в голівці  було
щось цінне або принаймні  щось таке, чим цікавилися в Брно. Ну, тепер поїдемо до
пані Пажоутової? На мене сьогодні чекає ще багато роботи.

— А чи не могли б ви це доручити Трампусові? — спитав Соумар, коли вони вже йшли
до  машини. —  Між іншим,  ви зробили  мене своїм  шофером,  і це вам  влетить в
копійчину, бо  я  правитиму  професорську  платню,  а  вона  значно  більша  від
шоферської.

— Рахунок пред'явите Ліді. А щодо Трампуса, то хтось  мусить же її охороняти, бо
новий напад на  віллу не тільки не виключений, а він тепер цілком  можливий. Той
хлопець  затявся, що розкриє таємницю, примусивши говорити Салачову, я ж вирішив
зайти здалеку.

— Краще скажіть, що ви хочете, аби він осоромився, — буркнув Соумар.

Сіли в авто й поїхали. Біля громадських лікарень, старезних і вбогих, лежала між
іншими  жалюгідними  та  брудними  вулицями  вулиця,  що  звалася  «На  боїшті».
Бозна-чому молодше покоління, до котрого належав  Клубічко, знало  тільки те, що
зовсім недавно  вона мала  таку  ж  славу,  як  і Прашна  брана.[Порохові ворота
(чеськ.).]

За кілька хвилин машина зупинилася перед будинком, який хотіли відремонтувати ще
перед війною, але не зробили цього  й досі. Пані Пажоутова мешкала на четвертому
поверсі,  і  можна  було сподіватися, глянувши  на зовнішній вигляд будинку,  що
квартира у неї була погана. Втім, Соумар і Клубічко побачили тільки  кухню. Пані
Пажоутова поралася коло плити,  за столиком біля вікна  вчив уроки хлопець років
восьми.  Побачивши гостей,  Пажоутова  вирячила  очі,  і  цей  погляд  переконав
Клубічка, що підозрювати її в крадіжці — нісенітниця. Візит славетного професора
викликав велику паніку. Господиня покинула каструлі  й  підбігла до столу,  тоді
метнулася  до шафи  й витягла  скатертину. На плиті щось підозріло зашкварчало —
метнулася туди, відтак витерла стільці, впала на один з них  і не могла вимовити
й слова.

— Ми прийшли… — почав Соумар, але, побачивши, як розгубилася жінка, замовк.

— Ви не хвилюйтеся, — сказав Клубічко. — Пан професор прийшов…

— …спитати вас, чи прибирали ви в мене сьогодні в клініці,— докінчив Соумар.

— Авжеж, — потвердила пані Пажоутова, трохи заспокоївшись, як і Соумар. — Мені ж
за це  платять.  Прибирала, прибирала. І  двічі,  як звичайно. Спершу вранці, до
того, як пан професор прийшли, і потім, як пішли. Та там нічого й прибирати.

Соумар погодився:

— Що правда, то  правда, там  було чисто,  бо  мене викликали, тільки-но я почав
прийом. Але я знаю вашу ретельність: ви ж напевно прибирали на моєму столі?

Пані Пажоутова потвердила:

— У вас там стояли якісь пляшечки з мертвою головою на етикетці. То я сховала їх
до лівої нижньої шухляди. Втім, сказала про це сестрі.

— Так, то отрута, — смиренно потвердив Соумар. — Я забув про неї, дуже поспішав…
Але,  крім того,  на столі було  ще  дещо, пані Пажоутова, пригадайте. Така собі
медична іграшка.

Жінка захитала головою:

— Ніякої іграшки я там не бачила.

— А  може?  Маленька мармурова  голівка  з  числами  й  золотими рисками.  Отака
завбільшки, — Соумар стиснув кулак.

— Правильно, — потвердила пані  Пажоутова, — її  я теж бачила. Вона стояла  біля
вашого календаря.

— Ну, от, — муркнув Соумар вдоволено. — Заради тієї голівки ми до вас і прийшли.
Вона кудись поділась, — І майже злякано спитав: — Що ви на це скажете?

Пані Пажоутова дивилася на професора здивовано й нетямуще.

— Куди вона могла подітися? Вона ж стоїть там уже кілька місяців.

— Помиляєтеся, — мовив  Соумар, —  які ж кілька місяців?  Я приніс  її  сьогодні
вранці.

— А я можу заприсягтися, що вона стоїть там весь час! — прошепотіла Пажоутова. —
І кажете, що вона пропала?

Соумар кивнув головою:

— Але ж вона нічого не була варта! —  розпачливо вигукнула пані Пажоутова. Хвилю
дивилася на них, відтак в очах їй забриніли сльози:  — І ви думаєте, що це взяла
я?

— Та ні,— розгубившись украй, відказав Соумар, — нічого ми цього не думаємо.

— То чого ж ви тоді прийшли?

— Ту голівку, — мовив  Соумар,  ще  більше розгубившись, — я повинен  повернути.
Тому…  словом, я прийшов тільки спитати вас, чи ви не знаєте,  де вона поділася.
Може, хто взяв.

— Гадаєте, хтось із персоналу? Ні,— відповіла пані Пажоутова. — Коли я там була,
до кабінету ніхто  з персоналу  не  заходив. Що їм  там робити? Може,  хіба як я
пішла, не знаю…

Соумар розгублено глянув на Клубічка.

— Отже, коли  ви прибирали,  там  нікого  з  персоналу  не було? —  запитав  уже
Клубічко. — Може, туди заходив хто сторонній?

— Тільки наш Ростя, — відповіла пані Пажоутова, показуючи на сина, що вчив уроки
біля вікна. — Він ходить до клініки обідати. Еге ж, Ростю?

— Так,  мамцю, — потвердив  хлопець, проте  голос його лунав  так  дивно,  що це
зацікавило Клубічка. І він підступив до малого:

— Що це ти учиш, Ростю?

— Арифметику, — відповів  той і звів  на Клубічка очі. Вони були нещирі: хлопець
спаленів.

— Отже, ти приходив до мами? — спитав Клубічко. Хлопець кивнув.

—І ви одразу пішли обідати?

— Не  одразу, — відповіла пані  Пажоутога. — Спочатку  я збігала до роздягальні.
Тривало це хвилин п'ять.

—І ці п'ять хвилин ти був у кабінеті пана професора сам?

— Навіщо  ви його мучите? — дорікнув йому Соумар  по-французьки. Але Клубічко не
звернув на це уваги.

— А залишившись сам, глянув на стіл пана професора.

Хлопець потвердив.

— А на ньому, — суворіше вів далі Клубічко, — побачив гарну іграшку.

«О, вона  б мені знадобилась», — подумав і, перш ніж повернулася мама, сховав її
в портфель.

— То  було  не  так, —  прошепотів  Ростя, —  я взяв її  в руки,  але  почув, що
повертається  мама. То, щоб не лаялася, засунув  голівку в  портфель. Я хотів її
потім повернути! — вигукнув розпачливо.

— Але не повернув. Прийшов додому, помінявся з кимось на ключку.

— Відки ви це знаєте? — вигукнув Ростя.

— Бо  ключка стоїть  біля столика. Відколи ми тут, я помітив,  що  ти  її  двічі
погладив. Це ми  робимо з  речами, які  щойно  придбали й ще не  звикли до  них.
Скільки ти за неї заплатив?

— Двадцять крон, — прошепотів хлопець.

— То ти маєш стільки грошей? — спитав Клубічко. Пані Пажоутова, котра вже кілька
хвилин стежила за сином, раптом підвелася, відсторонила Клубічка, вхопила хлопця
за плечі й заверещала:

— Де ти взяв тих двадцять крон?

Делікатний Соумар хотів утрутитись, але Клубічко відвів його вбік.

— Спокійно, це  ідеальний  допит, — прошепотів  і  почав уважно  прислухатися до
діалога  між  матір'ю  і  сином.  Діалог,  супроводжуваний добрячими  стусанами,
скінчився Ростиним признанням —  зрештою, як  виявилося,  брехливим, —  наче він
придбав ключку дві години тому у Ладі Прахаря на виплат.

— Матусю, — втрутився Клубічко, побачивши,  що пані Пажоутова  збирається карати
негайно, — краще скажіть нам, як знайти того Ладю.

Ладя, що мешкав у сусідстві, був  удома. Отже, за кілька хвилин вони довідалися,
що він виміняв у Рості мармурову голівку за ключку.

— Так от, — задоволено мовив Клубічко, — на тобі ключку, а голівку,  будь ласка,
поверни.

— Я, — пхикаючи, видушив із  себе Ладя, — не можу повернути, бо виміняв за неї в
пана Фанфуле колекцію метеликів.

— Цій голівці на роду  написано  те  саме,  що  й  Гейтманековому  ліхтарикові,—
зітхнувши, мовив Соумар.

— Який ліхтарик?  Що ви мелете? — стрепенувся  Клубічко, — Професоре, коли б  ви
тільки  знали, як  мені хочеться віддухопелити вас  за  всі ваші  коники. Навіть
університетський професор не має права бути таким  неуважним. — І спитав у Ладі,
що ридма ридав: — Хто він, цей пан Фанфуле?

За  п'ять хвилин  з допомогою матері Ладі дізналися,  що пан  Фанфуле  — студент
медик, наймає у них кімнату, поговорити  з ним можна годині о другій ночі  — він
звичайно  повертається додому о цій порі, а  то й  після третіх півнів. Де  його
шукати, щоб  не  чекати так довго? В усіх погрібках, якщо,  звісно, не  здибаєте
його в якійсь із п'ятдесяти празьких кав'ярень.

— Про цю справу ви, мабуть, думаєте те саме, що й я. Ваш студент…

— Не  думаю, щоб прізвище котрогось мого слухача було Фанфуле, — буркнув Соумар.
— Це прізвище таке чудернацьке, як Клубічко, я б його напевно запам'ятав, коли б
він прийшов до мене з матрикулом.

— Я  вам уже не вірю ані на макове зерно, — розлютився Клубічко. — Ви, приміром,
певні, що ваше прізвище Соумар? Може, спершу зазирнете у  власне посвідчення? Та
з усього випливає,  що цей  Фанфуле продав  голівку якомусь антиквару,  щоб мати
гроші  на  нічні  гульки. І  я тепер  мушу підняти  на ноги криміналку й послати
десятки  людей  по празьких  антикварах,  хоч не виключено,  що  панові  Фанфуле
заманулося подарувати голівку якійсь своїй приятельці.

Соумар винувато слухав і нарешті сказав:

— Постривайте, друже, може обійдеться без тривоги. Медики з довколишніх установ,
як потрібні гроші, йдуть до  антиквара Єнча. Крамничка його недалеко, на Липовій
вулиці.  Він їм як батько. Позичає, беручи  в заставу конспекти або щось інше. А
Фанфуле за цю річ міг отримати чималу суму.  їдьмо до Єнча, це  буквально кілька
кроків, і тільки коли нам не поталанить — мобілізуєте свою криміналку.

Сіли в машину, і справді, Соумарове передбачення виявилося певною мірою слушним.
Антиквар Єнч, лагідно всміхнувшись, потвердив, що  десь три години тому до нього
завітав його частий гість медик Фанфуле і хотів позичити під мармурову голівку з
золотим  орнаментом,  як  назвав це пан  Єнч, не менше ста  крон.  Пана Єнча річ
зацікавила, але позичити  грошей відмовився, бо Фанфуле вже заставив у нього всі
конспекти. Антиквар сказав, що міг би цю іграшку купити, бо сто крон є сто крон,
а  в нього не банк, щоб кредитувати медика,  котрий  вже  винен триста п'ятдесят
крон.  Пан Фанфуле  погодився  продати, тільки  пан  Єнч  дав  не  сто  крон,  а
п'ятдесят.  Пан  Фанфуле  обурився,  мовляв,  придбав  цю  голівку  за  колекцію
метеликів, котра  коштувала принаймні  сто крон.  Нарешті зійшлися на шістдесяти
п'яти кронах з умовою, що коли панові Єнчу  не пощастить продати голівку, він її
поверне Фанфуле й припише до рахунку сімдесят п'ять крон.

Соумар мовчки витягнув гаманець і дав антикварові сотенну.

— Прошу, здачі не треба,  а голівку мені поверніть, бо вона моя. Панові Фанфуле,
як його побачите,  будь ласка,  перекажіть, хай він прийде до мене. Прізвище моє
Соумар, керівник другої терапевтичної клініки при Кардовому університеті.

Єнч ошелешено подивився на нього і майже простогнав:

— Якби ж я тільки знав, пане професор!

— Може, у вас її вже немає?! — вигукнув Соумар.

— Немає,— мертвим  голосом потвердив  Єнч. — Коли  Фанфуле  пішов,  я роздивився
голівку  й побачив, що  це  товарець, від якого справжньому  медикові  з радості
серце тьохне. Одразу її — у вітрину. І, як бачите, не помилився. Постояла  менше
півгодини, коли прийшов якийсь  пан. Ні,  не медик,  а,  судячи із зовнішності і
віку, якийсь професор і, не торгуючись, купив голівку.

— Скільки він вам заплатив? — спитав приголомшений Соумар.

— Сто вісімдесят крон. Я поклав таку ціну, бо рахунок пана Фанфуле…

— Нещасний, — простогнав Соумар, — якби ви знали, що наробили!..

— Але  я, —  затинаючись,  мовив  Єнч, —  торговець…  видатки  великі,  прибутки
мізерні…

— Який він, той чоловік? —  перебив його Клубічко. Проте  антиквар не міг нічого
сказати, крім  того,  що схожий  на  професора,  високий,  дуже худий, розмовляв
вельми поштиво й тихо.

На вулиці Клубічко насилу втримався, щоб не схопитися за голову.

— Господи, — бідкався він, — щоб  перебрати всіх худих,  поштивих  у поводженні,
мені  потрібно у  сто крат  більше людей, ніж я  маю. І то ще не  відомо,  чи не
приїхав той професор з провінції.

— Бачу, — винувато мовив  Соумар, —  як це вас мучить…Знаєте що, їдьмо до мене в
санаторій. Чогось вип'ємо й подумаємо, що робити далі.

Клубічко  не встояв  перед  умовляннями  професора,  і  невдовзі  вони  сиділи в
Соумаровому кабінеті в санаторії.

— Мушу  нарешті  розповісти вам,  чого полюю  за тією річчю, —  мовив  Клубічко,
випивши  спочатку коньяку, потім кави і знову  коньяку. —  Коли німці  тікали  з
нашої країни, якийсь  офіцер  колони  СС віз документи. Не знаю  точно які, але,
певно, проект одного з видів таємної зброї, котру Гітлер готував, щоб в останній
момент виграти війну.

— Боже мій! — вихопилось у Соумара.

—Її ще не виготували, але, мабуть, підготували до виробництва. Звалася вона «Der
schwarze  Stern».[«Чорна  зоря»  (нім.).]  Офіцер,  боячись,  що  колону  можуть
перехопити партизани, закопав документи в підвалі Жегушицького замку.  Салач про
це знав (між іншим, він трохи не наклав тоді головою; а можливо, смерть спіткала
його цими днями) і знайшов їх, та  замість  віддати  властям закопав у парку під
статуєю Артеміди.

— Мушу вам сказати, що хтось викопав статую Артеміди і в Лідиному саду між двома
рододендронами. Сталося це сьогодні десь  близько четвертої,— мовив  Соумар. — А
оскільки  після  цього  було вчинено  напад  на Лідин  кабінет, ми  з  Трампусом
вирішили, що невідомий нічого не знайшов.

— Тільки ж, — розповідав далі  Клубічко, — бідолашний  Салач,  мабуть, в  усьому
признався Ліді, коли невідомі почали шукати в парку і в замку. Може, задля того,
щоб,  як  каже  один його  приятель, «засліпити»  її.  Певне,  він  гадав  і  не
безпідставно, що таємниця пахне мільйонною вигодою, і коли почав боятися, щоб її
в  нього не викрали, розповів  Ліді  під час  зустрічі  на зелені  святки.  Тоді
документів уже  не було  під Артемідою —  Салач сховав їх до порожнистих жорен у
залишках  мініатюрного  млина,  збудованого  в  Жегушицькому парку за доби Марії
Антуанетти. Ліда, очевидно, від подарунка  відмовилася,  але люди, котрі полюють
за таємницею, довідалися, що Салач їй про все розповів. Тому вони послали Ліді в
неділю погрозливого листа.  Відтак Ліда поїхала до Жегушиць і забрала документи,
але, припускаючи,  що можуть шукати і в неї вдома, сховала їх, цілком можливо, у
мармурову голівку, яку я так запопадливо шукаю. Ті люди примусили Салача послати
Ліді сигнал (про котрий вони домовилися на випадок,  якщо  Салачу  загрожуватиме
смертельна небезпека) —  акварель, на  якій  намальовано  жегушицький  ставок  у
замку. Далі сталося те, чого  я  ще  не  зовсім  розумію. Ліда знала, що  мусить
скоритися,  отож і полетіла  до Брно, щоб виказати криївку. Однак перед тим річ,
яку  шукали,  тобто  мармурову голівку,  залишила  у вас. Та вони,  мабуть,  уже
стежили і  за Лідою, тож знали,  що ви  її відвозили до Жегушиць і  вона була  в
парку.  Хитра  Ліда  викопала Артеміду,  аби збити  їх  з пантелику,  а що  вона
добулася до  жорен,  вони не  підозрювали. Отже, в Брно  їй, мабуть, сказали, що
вона хоче  їх пошити  в дурні, й  визначили зовсім  короткий термін, щоб віддала
документи або виказала  криївку.  Але в ті  вирішальні хвилини Ліда  не втратила
самовладання, звеліла їхати сюди, до  вас,  і,  якби  вас  застала, звірилася б.
Дізнавшись,  що вас нема  в Празі, подзвонила мені. Проте і  мене теж не  було в
столиці. Як  би це розвивалося  далі, я не  знаю; на щастя, ваш асистент приспав
її.  Після цього вона вже  нікому нічого не  могла сказати, і я виграв  час, щоб
дістатися до суті таємниці. А оскільки суть  у мармуровій голівці, то ми поки що
сидимо там, де сиділи.

— Боже мій, — простогнав Соумар, — що я наробив!

— Ну, може, нам іще поталанить, — буркнув Клубічко не дуже впевнено.

Цієї миті у двері хтось постукав, і на порозі став Кост.




23


— Ти диви, — вигукнув  Соумар, — Трампус розпускає гарнізон  вілли  на  Вінічних
горах!

— Навпаки, пане професор, він викликав туди ще двох помічників, — відповів Кост.
— Тільки мене змінив, бо, по-перше, сердиться на мене, а по-друге, ми сидимо там
уже півтора дня. Сердиться, принаймні так мені здається, за  те, що я  виконував
ваш наказ; це хоч дало якусь користь?

— Гадаю, що так, — відповів Клубічко.

— Дозвольте запитати, — трохи повагавшись, мовив  Кост, — ви  одводите  в  цьому
якусь роль панові Гейтманеку? Як певною мірою підозрюваному елементові?

Соумар посміхнувсь, а Клубічко спитав Коста, чому той підозрює Гейтманека.

— З кількох причин, пане, — відказав Кост. — Я зацікавився ним учора вранці, сам
до пуття не знаю чого. Ну, як це буває, щось мені зайшло в голову… Може, тому що
пан Гейтманек  довго розмовляв по телефону з пані Салачовою за годину до нападу.
До першого  нападу. Потім до  вілли вдруге  вдерлися наступної ночі,  коли  пані
Салачової не  було  вдома.  Тоді я  побачив  сліди малих чоловічих черевиків.  А
згодом ми знайшли за шторою в  кабінеті пані Салачової ліхтарик і довідались, що
це  річ пана  Гейтманека.  Хоч  пан професор каже, що позичив  ліхтарик  у  пана
Гейтманека,  а потім дав його  пані  Салачовій, щоб  вона повернула господареві,
чого  вона не зробила,  але не виключено, що  таки  повернула.  А пан  Гейтманек
присвічував  собі ним, лізучи  у відчинене вікно до кабінету  мадам, і  в паніці
забув його за шторою.

— Але дозвольте… — перебив його Соумар.

— Хай розповідає,— зупинив професора Клубічко.

— Потім ми  паном Гейтманеком цікавитися перестали, але  годину тому він прийшов
до вілли. Мовляв, довідався, що з пані Салачовою щось скоїлось, а це було дивно,
бо пані Трекова твердить,  що  він  одвідував  артистку усього раз  на місяць. Я
скористався цим  візитом, привів композитора до тих  слідів і непомітно примусив
його стати на них. Слід його! Відтак я  показав ліхтарик, звісно, з дозволу пана
Трампуса,  і  спитав,  чи  це його. Пан  Гейтманек  потвердив  і відразу  сховав
ліхтарик до портфеля. Коли ми йому потім сказали,  що ліхтарик знайшли за шторою
кабінету, він  розгубився. Пан Трампус спитав, чи не позичав він  його вам, пане
професор, і  пан Гейтманек одразу за  це вхопився:  «Так,  позичав присвітити до
мотора». Проте досі у всьому цьому не було нічого сенсаційного, — до головного я
тільки  підходжу. Пан  Трампус  несподівано запропонував,  щоб я  показав панові
Гейтманекові,  звісно, дуже обережно,  пані Салачову, і я це  виконав.  Коли пан
Гейтманек пішов, мене покликав  пан  Трампус. Був дуже замислений, зо  два  рази
повторив  «від цього можна  здуріти», а потім признався, що  послав мене з паном
Гейтманеком нагору, аби мати змогу переглянути його портфель.

«Знайшли щось  цікаве?» —  спитав  я.  Пан  Трампус потвердив: «Знайшов річ, яку
сьогодні  до полудня бачив на  столі  в  приймальні  пана професора. А  оскільки
професор йому її не міг  подарувати, бо  весь час був  тут, у  віллі, то або пан
Соумар тайкома вислизнув  звідси  і таки зустрівся з Гейтманеком, або  Гейтманек
украв  її з Соумарового голубника».  Це він  мав на  увазі, пане  професор, вашу
приймальню.

Соумар підхопився:

— Клубічку, ану вставайте, поїдемо по голівку!

— Не треба, — мовив Кост. — Пан Трампус звелів мені віддати її вам.

І він  вийняв  із свого портфеля пакунок. Клубічко  гарячково зірвав обгортку, і
вони побачили  голівку з білого  мармуру з цифрами й золотими  рисками. Соумар і
Клубічко перезирнулися.

— Вона? — спитав Клубічко.

— Наче вона.

Клубічко щасливо зітхнув.

— Краплю коньяку, професоре… — прошепотів він. Вихиливши чарку, почав розглядати
голівку.   Постукав  по  ній   і  досадливо  похитав  головою. —  Не  відлунює,—
пробурмотів, — здається, суцільна. — Та коли пильніше придивився до шиї, помітив
затискач.

— Щипчики! — звелів.

Соумар  подав щипчики. Клубічко зняв  ними затискач і струснув голівку.  На стіл
посипалася звичайнісінька цегляна  потеруха. Клубічко встромив у  шийку палець і
намацав довгасту металеву річ.

— Тепер я попрошу вас на кілька хвилин залишити мене самого.

За  хвилину перед  ним  лежала  кругла  олов'яна касета, на якій  червоним  було
написано: «_Чорна_зоря_»… Замислений Клубічко покликав товаришів:

— За кілька хвилин сюди приїдуть люди. Питатимуть мене. Соумарчику, будь  ласка,
звеліть на  воротах,  щоб  їх  відразу  сюди  пропустили.  А  ви, Косте,  підіть
відпочиньте до  швейцара. Хай він  вас пустить на свій тапчан, ви мені ще будете
потрібні.

Залишившись з Соумаром, Клубічко всміхнувся.

— Знайшли що треба? — спитав професор.

— Знайшов,  але  що  це —  не  знаю. Можливо, це  скажуть ті  люди, котрі  зараз
приїдуть. Та з усього видно, знайшов саме те, що шукав.

— А Гейтманек? — спитав Соумар. — його заарештують?

— Гейтманек, —  замислено мовив  Клубічко. —  Так,  Трампус знайшов  це  в  його
портфелі. Але,  гадаєте, Гейтманек  прийшов би з цим саме до Ліди, знаючи, що то
таке?  По-моєму, тут просто  збіг  обставин. Гейтманек  ішов Липовою  вулицею  й
побачив у вітрині  антиквара  Єнча голівку. Купив,  не уявляючи, який  усередині
динаміт. Та що там динаміт — тринітротолуол! Подався задовольнити свою цікавість
до Ліди.  А Трампус  її в нього поцупив, бо вважав, що Гейтманек  голівку вкрав.
Бачте,  це  завжди  призводить  до наслідків, коли хтось про когось каже, що він
підозрілий.  Кост підозрював  Гейтманека,  цим заразив Трампуса  і трохи мене. Я
тепер якщо не кажу, то принаймні думаю: «А що, коли цей Гейтманек якось дізнався
од Ліди  про таємницю  мармурової голівки  і шукав її?» Але навряд, бо Гейтманек
просто  не  подужав би донести того, що в  зв'язку з  цим на нього  покладалося.
Правда, він їздив із співачкою, котрій акомпанував,  за кордон, і там його могли
завербувати,  доручивши  розшукати  зниклу «Чорну  зорю».  Хочете,  назву вам ще
підозріліші  мотиви:  Гейтманек  був знайомий із  Салачем, а  дружина Салачевого
компаньйона варила йому їсти й співала на Грубій Скалі.

— Та невже? — вигукнув Соумар.

— Атож. Проте  й це  можна  пояснити  невинно. Дружина компаньйона Салача, може,
була, а може, й не була учасницею зграї, яка спочатку стежила за Салачем, а тоді
й  за Лідою. Не думаю,  щоб  Ліда сказала про  це Гейтманекові. Худий,  поштивий
чоловік, котрий, за словами  антиквара Єнча, схожий на професора, приплутався до
цієї  справи,  певно, зовсім  випадково.  Я  керуюся  правилом,  яке  мало  коли
підводить: не клади  на людину більше, ніж вона подужає донести.  А цього всього
(знали б ви подробиці — сказали б, що без диявола тут не обійшлося) Гейтманек не
зміг би донести. Просто збіг обставин.

Цієї миті задзвонив телефон. Соумар зняв трубку і за кілька хвилин мовив:

— Звичайно,  ласкаво прошу. — І повісив трубку. — Гейтманек.  Питав, чи можна до
мене зайти.

Клубічко подумав і засміявся:

— От бачите,  уже  все починає прояснюватися.  Трампус,  певне, сказав,  що він,
Гейтманек, голівку з неуважності поставив  на стіл, а Трампус, гадаючи, що  вона
ваша, послав її вам. Тож Гейтманек їде по неї.

— Але це свідчить проти нього! — вигукнув Соумар.

— Свідчило б, якби то був не Гейтманек. Зрештою, ми в цьому легко переконаємося.
— Клубічко всипав  назад до випатраної  статуетки  потеруху,  встромив усередину
скальпель, який дав йому Соумар, і знов закрив шийку затискачем.

— Навіщо ви це робите? — спитав Соумар.

— Щоб повернути Гейтманекові.  Повернемо, а  слідом  за  ним  поїде  Кост  і  не
спускатиме з нього ока.  Так  ми дізнаємося, чому Гейтманек дошукується голівки.
Якщо в цьому буде потреба…

— Ви так думаєте?

Та перш ніж устиг Клубічко відповісти, перед лікарнею прогув клаксон автомобіля,
і за хвилину до професорового кабінету завітали  четверо чоловіків у цивільному.
Клубічко моргнув Соумарові,  щоб  той вийшов,  а коли  невдовзі  покликав  його,
задоволено потирав руки.

— Так, тепер «Чорна зоря» у наших руках.

— А що це, власне, таке?

Клубічко здвигнув плечима:

— Цілком можливо, що цього не скажуть навіть мені. Цієї миті у двері постукали і
ввійшов Гейтманек. Він довго й чемно вибачався, а тоді сказав, що сьогодні з ним
приключилися  дві неймовірні  речі. Перша:  блукаючи  мальовничим районом Праги,
який зветься Карлов, він надумав відвідати знайомого,  котрий мешкає на Карловім
майдані.  Дорога пролягала Липовою вулицею, і там Гейтманек побачив таке, що очі
полізли на лоба: у вітрині крамниці антиквара Єнча красувалася мармурова голівка
з пронумерованими  частинами мозку  й черепа,  без  сумніву,  саме та,  яку  він
подарував Ліді. Попросив показати і впевнився,  що це справді вона: знайшов біля
цифри 15 дві подряпинки, які були на ній уже тоді, коли він її купував. Антиквар
сказав, що голівку  продав  студент медик  Фанфуле.  Гейтманек  заплатив за неї,
попросив загорнути і тоді змінив  свій  намір: не пішов до приятеля, а поїхав до
Лідиної вілли.  По-перше, тому, що дізнався в театрі, ніби  з нею  щось сталося,
по-друге, з'ясувати, як опинилася його річ у студента  медика  Фанфуле. Та  коли
Трекова сказала, що Ліді погано, пішов побачити Ліду (Трампус сам запропонував).
Втім,  біля неї  був недовго. Повернувшись, узяв свій портфель, у котрому лежала
голівка, однак йому здалося, що він залегкий. Відкрив портфель — голівка зникла.
Сказав про  це Трампусові,  той спочатку  не  зрозумів, про що  йдеться,  відтак
вигукнув: «А, ви кажете про ту мармурову голівку? Дивлюсь, валяється на столі, а
оскільки я перед тим  бачив  її  в приймальні професора Соумара, то послав Коста
віддати  йому».  Гейтманек  здивувався. Він  не пам'ятав,  щоб виймав  голівку з
портфеля,  та зрештою припустив: може, зробив  де, хвилюючись, мимоволі,  і, щоб
заспокоїтися, подався до Соумара дізнатися, чи справді він отримав голівку.

— Отримав, друже, — відповів Соумар, погладжуючи свої асірійські вуса та бороду,
— ось вона, погляньте. Мені Ліда подарувала її  вчора вранці тут, у приймальні.—
Глянув  на Клубічка, той схвально хитнув головою. Соумар  додав: —  Та  оскільки
вона опинилася в антиквара на Липовій вулиці і ви її купили, то  я не заперечую,
щоб ви забрали свою власність,

— Все  одно, —  зауважив Клубічко, —  Ліда  одного  чудового  дня  напевно  знов
експропріювала б її у професора.

— Коли так, — відказав Гейтманек, — то я  не  маю  права йти проти Лідиної волі:
лишіть голівку собі.

Соумар стенув плечима.  Вони почали торгуватися про відшкодування, кінець кінцем
Гейтманек усе-таки взяв гроші і спитав, що,  власне, сталося з Лідою. За  кілька
хвилин попрощався.

— Він, — засміявся Соумар, коли  композитор пішов, — за словами  пані  Трекової,
невинний, мов Джульєтта до того, як побачила Ромео.

— Я  теж  так думаю. —  Клубічко підвівся. —  Як мені страшенно хочеться  спати.
Знаєте, вчора й нині я майже не заплющував очей. Та, мабуть, і сьогодні вночі не
склеплю їх, якщо не станеться чуда, але  чудес у наш безбожницький час не буває.
Тепер я попросив би вас  одвезти мене на  Бартоломейську  вулицю, а тоді дам вам
стільки волі, щоб могли як слід повечеряти. Проте, якщо хочете, взагалі  поверну
вам волю, бо тепер мені потрібна буде тільки машина.

Соумар трохи подумав.

— Знаєте  що, Клубічку, реквізуйте не тільки мою машину, а й мене теж. Як я  вам
уже сказав, ви заразили мене, і мені тепер хочеться виконувати вашу роботу, а не
свою. Метнуся до двох-трьох найважливіших пацієнтів,  на це піде години півтори,
і тоді я до ваших послуг.

— Але я можу  дати  вам  лиш годину, —  сказав  Клубічко. —  Відвезіть  мене  на
Бартоломейську вулицю й приїдьте туди за годину. А мандрівну голівку я на деякий
час візьму з собою.

Прийшовши до  свого кабінету,  Клубічко звелів привести Тихого.  Один погляд — і
він  пересвідчився,  що  Тихий  «достиг» в  усьому  признатися. Пригостивши його
сигаретою й кавою, Клубічко мовив:

— Любий  наш  Шаляпіне,  поки  ви  тут розкошували  під  нашим  крильцем,  я  не
байдикував  і мушу сказати,  що  половину  загадок  уже розплутав. Навіть  трохи
більше.  Те, що шукали ви, в наших  руках. — Показав мармурову голівку, постукав
по ній  і глузливо мовив: — Отут воно було сховане. Як зустрінете пані  Шашкову,
перекажіть, що, коли вона обслуговувала професора, варто було тільки простягнути
руку — і мала б те, за чим полювала. А тепер, коли я  сказав вам, що знаємо  ми,
розкажіть мені, що знаєте ви. Найперше, звісно, про шефа.

— Я ладен  розповісти вам усе, що знаю, —  пригнічено  мовив  Тихий. — А знаю  я
чимало,  тільки про  шефа  мені  майже  нічого  не  відомо:  знаю  лише  те,  що
розказувала Вєра. Але спочатку про неї.

Клубічко кивнув головою.

— Вєра потрапила до майбутнього свого чоловіка — він мій родич — стенотипісткою.
Невдовзі  стала його  коханкою,  а тоді якось примусила оженитися. Владя  добрий
чоловік, але  йому  бракувало лишень однієї  риси: не заробляв стільки,  скільки
було потрібно  Вєрі. Вона жахлива. Роздобуде гроші — й  відразу  з  якоюсь дикою
насолодою витрачає  їх  до останнього гелера, зовсім не думаючи  про  завтрашній
день.  Це призвело  до того, що стосунки між ними чимдалі гіршали. Нарешті  вони
домовилися, що  кожен житиме так, як йому заманеться.  На  практиці це було так:
Вєра  час од  часу  йшла з  дому, потім поверталася.  Він  мав  коханок, а  вона
коханців — словом, це було жахливе подружжя.

— А ви знали про це, коли вас піймала пані Шашкова?

— Дещо знав, адже Брно — місто невелике, і з часом про все довідуєшся.

— Однак пані Шашкова надто вродлива… — зауважив Клубічко.

Тихий похнюпився:

— Не тільки це — я легкодухий.  Причарувала  вона мене… — І сумно посміхнувся. —
Іноді здавалося, заради неї готовий на все. Якось на Новий рік мене запросили до
рідні до Турнова, а Вєра саме тоді пішла од Владі і заявила, що я повинен  узяти
її з собою. Що мені лишалося?

— Нічого, якщо ви легкодухий, — відповів Клубічко.

— Та коли  все було домовлено, Вєра помирилася з Владею.  Проте від мандрівки до
Турнова не відмовилася, бо купила нову  куртку, якісь шалі, шарфи. Кінець кінцем
вона вирішила, що Владя поїде  теж. Я заперечував, а вона: «Що  в цьому дивного?
Твоя ж мати — його тітка». Вона-бо…

— Це я вже знаю, — перебив його Клубічко, — кажіть далі.

— Тоді, в Турнові, я познайомився з паном Салачем.

— Це я знаю теж.

— Крім того, в Турнові ми  через Вєру  посварилися з вітчимом. Він повівся з нею
нечемно. Вона зажадала від мене, щоб я заступився, вітчим налетів на Владю, чому
він  це  терпить.  Поїхали  ми в дуже поганому настрої.  Потім  Вєра почала мене
уникати. А одного дня я  побачив її за кермом новісінького «тудора». Зупинилася:
«Хочеш покататися?»  — «Скільки  коштує  це  авто?» — спитав я. «Сімдесят  п'ять
тисяч», — відповіла. «Їх дав тобі Владя?» Засміялась: «Еге, Владя», — і поїхала.
Невдовзі я зустрів Владю. «Ти вже бачив Вєру в новій машині? — спитав мене люто.
—  Дарунок багатого  швейцарця. Злигалася з ним у Празі,  але вже розійшлись». Я
вирішив забути Вєру, коли незабаром вона приїхала до мене в Пісарки.

«Як ся маєш?» — спитала, і я сказав правду: кепсько, бо по шию зав'яз у боргах.

— Як звичайно…

— Як звичайно… Хотів її вигнати…

— Але не вигнали!

— Ні, лишилась у мене до півночі.

— Ох, ця любов! — зітхнув Клубічко.

— Я б не сказав, що це любов. Я, власне, ненавиджу Вєру, але безсилий проти неї.
Прощаючись тоді,  вона подала мені  конверт. В її  присутності я відкрив — п'ять
тисяч!  «Це  лишок грошей,  які мені дав той  чоловік, — сказала  Вєра. —  Мусиш
проковтнути, що  мені дають інші, коли сам  неспроможний. Візьми й підлатай свої
фінанси». Не хотілося їх брати…

— Але взяли, бо дотримуєтесь правила: якщо жінка дає, нічого відмовлятися.

Тихий мовчав.

— Взяв,  бо  заприсяглася, що із швейцарцем уже нічого не має. А ще тому, що був
без копійки. Зрештою, дізнався, що чоловік їй теж простив.

— Одну хвилину. Ось тут  у мене повідомлення про нього з брненської  криміналки.
Зміст такий:  гарний  фахівець, чудовий проектант інтер'єрів,  порядний чоловік,
але перебуває під п'ятою в своєї молодої дружини, яка має дуже погану репутацію.
Вже  двічі подавав  заяву про  розлучення,  та  забирав  назад. Де він  тепер  —
невідомо. — Клубічко склав  аркуш  і мовив:  — По-моєму, він десь тут, у  Празі,
шукає її — спершу відлупцює, тоді простить, а відтак повернеться з нею до Брно.

Тихий здвигнув плечима:

— Що з ним —  я не знаю, та коли вже  ви про нього заговорили: він  у тій справі
участі взагалі не брав, а може, й зовсім не знав про неї.

— Мене більше  цікавить, що знаєте  про справу ви, — мовив Клубічко. — Бо ж досі
ви ще нічого не сказали.

— Я  сплатив  борги й за  кілька  днів  знов  не  мав нічого, як  перед  Вєриним
поверненням.  Вона  була  теж  без  копійки  і,  як  завжди  у  таких  випадках,
роздратована. Одного разу, коли ми допили останню  пляшку коньяку, Вєра сказала:
«Їрко, треба щось робити». — «Але що?» — спитав я. «Той швейцарець іще в Брно, —
мовила, — вчора я його зустріла».

—І ви почали ревнувати? — іронічно зауважив Клубічко.

— Ні, мусив удавати, що  спокійний, бо це відбувалося в барі. Буцімто розмовляла
з  ним і заявила: що було, те було, але вже ніколи не вернеться, бо вона  любить
іншого.  Він відповів, що нічого  від неї не  вимагає,  проте міг би дати їй іще
грошей.  Оскільки і в  Швейцарії  не  кидають  грошей на вітер — хотів  би одної
послуги. Розказав,  що якомусь  Салачеві,  котрий  приятелює  з моїми  родичами,
відомо  місце, де Цзерніни,  полишаючи свої володіння між Турновом і Жегушицями,
закопали щось важливе. Він, мовляв, їхній уповноважений, і Цзерніни за  це добре
заплатять. Як чужинець, котрий до того ж не знає чеської мови, він не може взяти
участі в пошуках і  тому пропонує  Вєрі. Як це  дізнатися — хай  зробить на свій
розсуд, але тільки швидко. Словом, сказав: довідається — матиме  сто тисяч крон.
Вєра була  приголомшена. «Сто тисяч крон!» — повторювала без кінця. Я сказав, що
хоч це й добрі гроші, але від мене  користі мало,  бо пана Салача не  знаю. Вєра
заявила, що  сто тисяч крон варті певних зусиль, і за  кілька днів склала  план.
Поїдемо до Турнова до моєї матері, котра Салача добре знає, і вивчимо становище.
Так і зробили.

— Мушу констатувати, що тепер ви одвертіший, ніж під час наших брненських бесід,
— сказав Клубічко. — Дозвольте спитати: як ви домоглися успіху?

— Вєра діяла, як змія…

— Неправильне порівняння, — махнув рукою Клубічко, —  змія кінець кінцем порядне
й  примітивне створіння, а  люди кажуть про неї погано, мабуть, тільки через те,
що вона плазує. Краще скажіть, що Вєра діяла  як  жінка. Хоч я й старий парубок,
та добре знаю, які винахідливі жінки, коли прагнуть чогось досягти.

— Я тільки хотів сказати, що Вєра  схилила мою  матір на свій бік. Мати трохи не
звала її «моя донечко».  Того медового місяця Вєра й дізналася від неї, що Салач
довірився  моєму вітчимові,  ніби знайшов  документ,  за який закордон,  мабуть,
добряче заплатив би.

— Отже, не Цзерніни?

— Ні, сказав ясно, що закордон.

— І ваш вітчим розповів це вашій матері?

— Так. Сказав і те, що Салач боїться  тримати цей документ при собі, тож закопав
його десь у Жегушицькому парку…

— Чого ж ви раптом замовкли? — спитав Клубічко. — Якраз у найцікавішому місці.

— Бо… Бо я люблю  матір. Бачте, мені важко говорити про те, що й вона вплуталася
до цієї підозрілої історії. Дорого їй це може коштувати.

— Як вона вплуталася?

Тихому зсудомило горло.

— Тим, що пообіцяла Вєрі…

— Але це  мені  вже  відомо… —  перебив його  Клубічко. — Найнялася  до Жегушиць
прибиральницею і, мабуть, пильно  шукала  документ.  Марно. За матір ви  не дуже
хвилюйтеся, нічого їй не буде, якщо вона не знала, про що, власне, йдеться.

— Гадаю, не знала, бо не знала цього навіть Вєра. Зрештою, в Жегушицях мати була
недовго. Як повернулася, батько насмішкувато спитав, чи й вона теж шукала скарб.
Дзуськи знайдеш, додав, Салач добре сховав, а куди — це знає тільки його колишня
дружина. Відтак мати поїхала на Грубу Скалу, де з настанням сезону куховарить.

— Мушу сказати, — невдоволено мовив Клубічко, — що, за винятком швейцарця, ви не
розповіли мені нічого,  чого  б  я не  знав.  А найважливіші події сталися після
того, як ваша мати покинула Жегушиці. Вам щось відомо про них? Швейцарець — це і
є, напевне, той страшний  шеф.  Проте ваша участь у його операціях, очевидно, не
скінчилася на тому, що мати  поїхала на  Грубу Скалу. Я кажу про недільний візит
до пані Салачової  і про мандрівку у вівторок до  Жегушиць, де  пані Вєра забула
нову кирку; відтак про погану п'ятницю і так далі.

— Усе в деталях, можливо, знає Вєра, — жалібним голосом відповів Тихий, — я знаю
тільки про те, що мені сказала Вєра.

— Що ж вона вам сказала?

— Той швейцарець знову з'явився в суботу. Ввечері того дня Вєра чекала мене біля
театру, й  ми пішли до Пісарок. «Це страховисько, — так вона звала швейцарця, бо
дуже його  боялася, —  знов  приїхало  до Брно з дуже неприємним наказом. Мусимо
їхати в  Прагу до дружини  Салача. Ти її  знаєш. Віддаси їй  лист, який написало
страховисько». Я відмовлявся, але, як завжди, вона взяла гору. Як нам велося, ви
вже знаєте. Я зрадів, що  матиму нарешті спокій, однак у вівторок — вам це також
відомо —  Вєра примусила мене  їхати з нею до Жегушиць. Возилася з Артсмідою. Що
там було — ви теж знаєте?

— Так, — потвердив Клубічко, — але  тепер має розгорнутися найцікавіше. Стосовно
цього ви досі були вельми скупим. Що вам відомо?

— У четвер вранці  Вєра примчалася знову. Мовляв, знову  мусимо їхати  до Праги.
Але  тільки  дорогою сказала,  що  маємо робити. Треба  вдертися  до вілли  пані
Салачової. «Я цього ніколи не зроблю», — відповів я. «Та я від тебе  цього  й не
сподіваюся, — мовила Вєра, — залізу туди сама, а ти чатуватимеш в саду. Зрештою,
йдеться не  про  справжній напад.  Салачову треба тільки  настрахати, аби  стала
поступливіша. Головне —  покласти в  альтанці оце», —  і  показала  дилетантську
акварель, котра зображає, якщо не помиляюсь, один з куточків Жегушицького парку.
«Що це  за  фарс?» —  спитав  я. «Між Салачем і Салачовою домовлено:  якщо  вона
отримує   акварель,   значить,  його  життю  загрожує   небезпека.  Страховисько
сподівається, що Салачова,  аби врятувати Салачу життя,  віддасть нам ту річ». —
«Навіщо  ж  тоді нам  удиратися до  неї?»  — спитав  я.  Вєра стенула плечима  й
сказала:  «Страховисько гадає, що це на неї  вплине». Кінець кінцем я погодився…
Перелізли  вночі  через  стіну.  Я  став  так,  щоб  бачити  вулицю. Вєра  зняла
комбінезон і по дощечках влізла до кімнати. Що  вона там робила, не знаю, але за
десять хвилин почув, як у віллі хтось калатає в гонг.  За  мить прибігла Вєра, в
альтанці  одяглася, поклала  на стіл акварель і притисла її камінцем.  Потім ми,
мов навіжені, мчали до Брно. Тільки коли були майже дома, Вєра сказала: «Якщо це
подіє, Салачова приїде  завтра  до тебе, до твоєї квартири в Пісарках. Не виходь
нікуди  до  ранку».  Я  не на  жарт злякався у Празі  і  відмовився.  На це Вєра
зауважила, що тоді чекатиме її сама.

—І проти цього ви не могли заперечити?

Тихий хитнув головою:

— Не зміг.

— Мабуть, вона сказала вам, що одержите гроші?

Тихий кивнув знову.

— Сказала,  що одержу  десять  тисяч,  якщо Салачова справді привезе ту річ. Але
вона не привезла. Решту ви знаєте.

— Не зовсім… поки що.

— Коли  я сказав їй, що в мене  був  підозрілий  чоловік,  котрий  видав себе за
працівника  аеролінії, вона жахнулась  і заявила, що  повинна про це  повідомити
своє страховисько.  Відтак  прийшла  ще  раз, і  ми  домовились:  якщо  мене  не
заарештують, то я покличу її після півночі до «Колумбії». Далі ви знаєте.

— Маєте уявлення, де Вєра тепер?

Тихий похитав головою:

— Хай би вона провалилася в пекло!

— Цілком можливо, що ваше  бажання  справдилося, —  неприязно  мовив Клубічко  й
звелів вивести Тихого.

Тільки  той пішов, Клубічкові доповіли,  що приїхав професор і хоче його бачити.
Соумар ледве зводив дух.

— Щойно приїхав до санаторію, а швейцар мені каже:

«Кілька  хвилин  тому  про  вас питала  наша  куховарка». — «Що з нею, — кажу, —
пошліть її до  мене; сподіваюся, нікого не отруїли?» І знаєте, вгадав,  бо те, з
чим  вона  прийшла, було пов'язане  з вранішньою  спробою мене отруїти. Оскільки
небезпека  лишається, повім  кількома словами. Після полудня наша куховарка була
вільна і  на овочевому ринку зустріла жінку, дуже схожу на ту, котра хотіла мене
отруїти. Пішла назирці і, мовляв, по ході впізнала, що то таки вона.  В  Целетні
жінка перейшла вулицю й зникла в готелі «Стейнер». Наша куховарка спитала в бюро
обслуговування, чи мешкає тут пані Алена Зікова, але,  зрозуміло, про таку ніхто
не чув. Отже, куховарка прийшла до мене і…

Клубічко підхопився:

— Хвилинку, зараз поїдемо туди!

За кілька хвилин перед готелем  «Стейнер» зупинилися  два автомобілі. Клубічкові
потвердили,  що сьогодні  в готелі зупинилася пані Шашкова з Брно. Вранці пішла,
повернулася  чверть години тому і взяла  ключ від свого  номера. А незабаром про
неї  питав  по-німецьки кремезний чоловік середнього  зросту.  Про  що він з нею
розмовляв,  черговий  не чув. Але  за кілька  хвилин  пані  Шашкова зійшла вниз.
Одягнена була в коричневий дорожній костюм,  у руці мала  червону сумку. Звеліла
вивести з гаража  готелю її  машину —  голубий, зовсім новий «тудор» — і пішла з
тим чоловіком. Мабуть, кудись поїхали.

Клубічко з  телефонної  кабіни подзвонив до КНБ і  наказав вислати машини на всі
дороги, крім Турновської. Оглядати кожний голубий «тудор».

— А  тепер, Барбароссо, —  сказав  він Соумарові,—  або йдіть їсти  й спати, або
везіть мене до Турнова.

— Само собою зрозуміло, якщо треба, я довезу вас хоч  до пекла. Але чому саме до
Турнова?

Клубічко знизав плечима:

— Цього я й сам добре не  розумію. Просто мені спало на думку. Чому? Той чоловік
уже знає, що програв. Певне, він весь час стежив за санаторієм  і, побачивши, як
я викликав людей  у цивільному, зміркував, що йому залишається  тільки зникнути.
Проте  дехто  щось  усе-таки,  мабуть,  знає  про нього:  подружжя  Мюллерів  та
бідолашний Салач,  і я повинен  зробити все,  аби він їм  не заподіяв лихого. От
чому  треба  їхати туди. Але спочатку подзвоню  в Турнов  і на  Грубу Скалу, щоб
пильнували їх, бо ті двоє відірвались од нас хвилин на десять.

Що це  було до речі,  стало  ясно,  коли  Клубічко, Соумар і Тихий  приїхали  до
Турнова. Патруль, який охороняв будинок колишнього директора, доповів, що хвилин
десять тому  віддалік  зупинився  новий  голубий «тудор»,  але перш ніж есенбаки
вжили заходів, авто помчалось у напрямі Грубої Скали.

— Це  означає,—  мовив  Клубічко, сідаючи в  машину, —  ті  двоє, побачивши,  що
будинок  охороняють, поїхали далі. Це врятувало  пана  Мюллера.  їдьте  на Грубу
Скалу, — звелів шоферові і тут помітив, як тремтить Тихий. — Що з вами, юначе?

— Будь ласка, не беріть мене на Грубу Скалу, — благально мовив Тихий.

— А чим це погана прогулянка? — спитав  Клубічко. — Втім,  щоб задовольнити ваше
прохання, я мушу почути причину.

Тихий затремтів ще дужче.

— Боюся, там я довідаюся про таке, що мене дуже схвилює,— прошепотів.

— У вашому віці і з вашим досвідом людину не схвилює якась проста дрібниця.

— На Грубій Скалі заховано пана Салача, — прошепотів Тихий.

— Звідки  ви  знаєте? — напався  на  нього Клубічко. — А коли  знали, то чому не
сказали мені раніше?

— Я не знаю напевно, тільки здогадуюся…  Вєра мені натякнула, що те страховисько
десь сховало Салача. Найімовірніше, в готелі на Грубій Скалі.

— Де працює ваша мати?..

Тихий потвердив. Клубічко трохи подумав.

— Ну,  до Грубої Скали  звідси  недалеко.  За кілька  хвилин знатимемо все.  Ви,
звісно, поїдете з нами. А щоб дорогою не втнули  якоїсь дурниці, не сердьтеся на
мене, коли… —  Він  моргнув  Костові, і Тихий навіть  незчувсь,  як  у нього  на
зап'ястях клацнули наручники.




24


Вартовий перед готелем сказав, що другий вартовий усередині.

— Думаю, —  мовив  Клубічко, — нічого  лихого  тут не сталося, бо я послав людей
вчасно завдяки тому, що ваша куховарка, Соумарчику, зустріла вашу офіціантку.

— Та дівиця теж, певне, буде там, — припустив Соумар.

Клубічко засміявся:

— Я впевнений,  що ми знайдемо її в зовсім іншому  місці, коли знайдемо взагалі.
Вона не  така дурна, щоб лізти в пастку.  А це пастка, до того  ж  чудова.  Двох
тутешніх есенбаків поставимо на вулиці, і з готелю ніхто не зможе втекти. Тихого
замкнемо в підвал, отже, всередині нас буде четверо.

— В підвал, — повторив  Тихий мертвим голосом. —  Ліпше  я  вам іще скажу те, що
знаю.

— Ви, голубе, наче  роман з  продовженням, — засміявся  Клубічко, — Я вже  й  не
знаю, вкотре ви признаєтесь.

— Я, я  хотів  уберегти  матір, — прошепотів  Тихий, —  і  особисто ні в чому не
винен. Коли вони з Вєрою порозумілися, мати сказала їй, що Салач сховав ту річ у
пані Салачової.

— Це ми вже знаємо, — нетерпляче урвав його Клубічко. — Мені здається, ви хочете
затримати нас, щоб Вєра змогла втекти.

— Але сказала їй, — провадив Тихий ледь чутно, — що пан Салач так боявся за своє
життя, що домовився з дружиною…

— Ви замовкаєте у найцікавішому місці, тепер ми біля самої суті. То про що ж він
домовився?

— Як пошле акварель, Ліда ту річ комусь оддасть.

— Знов не все, —  нетерпляче  мовив  Клубічко. —  Кому  вона мала віддати?  Хоч,
власне, я знаю й це: вам!

Тихий похнюпився:

— Так, мені. Проте я за це не відповідаю, бо так домовилася з Вєрою моя мати.

— Я хочу знати подробиці! — скипів Клубічко.

— Подробиця була одна. В тому листі, що його Вєра залишила в її кабінеті…

— Нарешті,— задоволено сказав Клубічко. — Ну-ну?

— В тому листі говорилося, що коли Салачова не привезе тієї речі до завтра після
полудня на мою квартиру в Пісарках, Салач  помре. Так само накладе він  головою,
якщо вона комусь розповість про лист. До листа було додано й акварель.

— Але ж ви поклали її в альтанці!

—І там теж. Було дві акварелі. Вєра сказала, що так треба.

— Тепер, гадаю,  ви вже  сказали майже  все,  що знаєте, — мовив Клубічко. — Але
підвалу не уникнете. Зрештою, вас чекають  гірші випробування.  Як тільки уявите
їх, то в підвалі вам буде, як на курорті.

Клубічко  покликав  хазяїна  готелю, той  охоче показав надійний підвал  —  туди
заштовхнули Тихого; Клубічко спитав, чи в готелі є пані Мюллерова. Так. А Салач?

— Теж, — відказав хазяїн. — Прийшов  до нас  у  понеділок і  мав такий нужденний
вигляд,  що ми відразу поклали його  в ліжко. Хотіли покликати лікаря, але Салач
заперечив. Мовляв, це звичайний приступ, його давня хвороба нирок, зарадити може
лише  коріння, яке він носить із  собою. Попросив мою дружину заварити, випив, і
йому  наче полегшало. Цілий день спав, а коли  прокинувся, був страшенно кволий.
Ми з жінкою подумали: хай тут іще день-два поживе. А тоді сталася та  пригода  з
паном, котрий балакав по-німецьки.

Смертельно втомлений Клубічко трохи не підскочив:

— З яким паном?

Хазяїн готелю стенув плечима:

— Я не знаю про нього нічого, тільки те,  що балакав він по-німецьки й приїхав у
машині якоїсь  закордонної марки.  Питав  про  Салача,  і  хоч я  й тямлю  трохи
по-німецьки,  насилу  його  зрозумів, бо  дуже незвична у  нього вимова. Тоді  я
гукнув пані Мюллерову, вона німецьку знає краще за мене.

—І вона йому сказала, що Салач тут! —  докірливо  вигукнув Клубічко. — Нещасний,
хіба ви не чули, що Салач зник, а його  квартиру перевернули догори дном?! Чи ви
не могли здогадатися, що німець — один із тих, хто переслідує Салача, і  прийшов
по нього?!

— Про те, що до пана Салача хтось удирався, я не знав, — виправдувався хазяїн. —
А пані Мюллерова й словом не прохопилася чужинцеві про те, що Салач у нас.

— Не сказала?! — здивувався Клубічко.

— Побалакала з ним кілька хвилин, підійшла до мене й шепнула, що про Салача  ані
словечка. Мабуть, попередила й інших, бо чужинець  щось  перекусив та  й поїхав.
Пані Мюллерова потім мені призналася: цікавість невідомого до Салача видалася їй
підозрілою, тож вона йому  відповіла: наскільки їй відомо,  пан Салач поїхав  до
Праги, мабуть, до колишньої своєї дружини,

За кілька хвилин Клубічко побачив пані Мюллерову, яку привели до нього. Це  була
звичайна жінка, років на шість-сім молодша від пана Мюллера. Забачивши Клубічка,
почала плакати.

— Ну,  пані Мюллерова,  я  ще всього,  що  у  вас  на  сумлінні,  не  знаю, але,
врятувавши людині життя, ви дуже полегшили свою долю. Салача можна везти?

Мюллерова потвердила:

— Тепер уже можна.

Клубічко трохи подумав:

— Не гнівайтесь  на  мене, але  я звелю доправити вас і пана Тихого до  Турнова.
Владнавши  справу, заради якої сюди приїхав,  я вас  одвідаю й  поставлю  кілька
запитань.

Клубічко  наказав одвезти  Мюллерову  й  Тихого  до  відділення  КНБ  в Турнові,
пильнуючи,  щоб  вони  не  розмовляли  між  собою.  Соумара  попросив  їхати  до
Вальдштина, куди подалися Шашкова та чужинець.

Стемніло. Їхали, ввімкнувши фари. Від  Грубої Скали  до Вальдштина вела  не дуже
широка, гарна лісова дорога. Не проїхали й кілометра, як шофер зупинив машину.

— Он там у гущавині,— схвильовано вигукнув, — хтось лежить!

Усі вискочили з машини. В заростях лежала людина.  Підійшовши ближче, розгледіли
костюм і перлисто-сірий плащ.

— Всі не підходьте, — наказав Кост. — Шукайте сліди. Але в траві  не було  видно
жодного сліду.  Клубічко нахилився над жінкою.  Їй вистрелили в праву скроню і в
бік.

— Покличте Соумара, — сказав Клубічко Костові. Схвильований Соумар нахилився над
тілом, зняв капелюх і мовив:

— Це вона.

— Може, ще жива? — спитав Клубічко.

— Можна її перевернути? — спитав  Соумар. Клубічко  кивнув. Професор  перевернув
безвладне тіло і притис вухо до її серця. Відтак підняв її руку й  опустив. Рука
безвладно впала на землю.

— Мені жаль, — прошепотів він;— якщо я в цьому хоч трохи завинив…

— Якщо ви  в цьому  хоч трохи завинили… — так само пошепки відказав  Клубічко. —
Якщо  в  цьому  хтось завинив, то тільки  природа,  що наділила її  красою,  яка
призвела до цього сумного кінця. Але чи це справді кінець?

— Вона вмерла  приблизно  півгодини тому.  Постріл у  скроню був  смертельний, —
відповів Соумар.

Клубічко  скерував   на   мертву  промінь  свого  ліхтарика.  Вродливе  обличчя,
облямоване золотавим  волоссям, було спотворене  жахом, очі  вирячені.  Клубічко
квапливо погасив ліхтарик.

— Сталося приблизно так,  як я вам  казав. Той тип, пересвідчившись,  що головну
партію програно, думав тільки про те, як замести сліди. І, здається, чинив це не
лише зі страху за свою шкуру, а й з інших причин.

— Але ви його повинні схопити! — майже нестямно вигукнув Соумар.

— Я  зробив усе,  що  міг, ви  знаєте, всі  дороги  перекрито.  Думаю,  ми  його
піймаємо. Він не  дурний, одразу зрозумів, що на голубому «тудорі» не втекти. За
кілька  хвилин, певне,  одержимо повідомлення, що  знайдено  «тудор». Мерзотник,
мабуть, поставив десь  тут  недалеко  свою машину і,  здихавшись  пані Шашкової,
мчиться  тепер до Праги. В столиці візьме інший автомобіль і  на ньому  доїде до
кордону.  А там його  чекають люди, котрі сховають. Можемо  й не  схопити, хоч і
докладемо всіх зусиль.

— Така гарна жінка… — пробурмотів Соумар.

— Котра хотіла вас отруїти, — докинув Клубічко. Соумар махнув рукою:

— Я  вже  казав Трампусові:  що  означав у  її очах  нікчемний  чоловік з огидно
червоною бородою? Втім, особисто проти мене вона нічого не мала, просто  я  став
їй на дорозі.

— Якби вона могла  ще щось сприймати, —  не  без іронії зауважив Клубічко, —  то
тішилась  би, що й після смерті мала успіх. А для таких жінок, як  вона, це все.
Який, власне,  головний  її  злочин?  Що  невдало  вийшла  заміж.  Якби  знайшла
чоловіка, котрий заробляв би стільки, скільки їй треба, може, й стала б порядною
дружиною. А загалом її нещастям був Тихий.

— Чому саме він? — спитав Соумар.

— Бо вона любила  його. Тихий — її  єдине й велике кохання. Але він був голий як
бубон. Мав би стільки грошей, як швейцарець, — ніколи б не полізла в комбінезоні
по дощечках до Ліди. В цій дивній грі, професоре, був один-однісінький справжній
злочинець.  Це той уявний  швейцарець. Він запродався,  щоб  мати гроші, і давав
гроші, щоб купувати нестійкі  душі.— Клубічко  стишив голос  до шепоту: — Про ту
річ мені не  відомо  нічого певного,  я тільки здогадуюсь. І  цей  здогад цінний
тому, що я, мабуть, ніколи не знатиму правди. Ви звернули увагу  на тих чотирьох
у цивільному, котрі приходили до вас?

— З  першого  погляду помітно:  вони не звикли  ходити  в цивільному, — відповів
Соумар.

— Так, — мовив Клубічко. — Ви, певно, також  знаєте, що  під кінець війни Гітлер
почав випробовувати різні види ракет. Пріоритет у цьому належав японцям, але  ті
вміли тільки катапультувати бомбу, якою керувала людина: людина з  бомбою падала
на певну ціль, приміром, на  бойовий корабель, знищувала корабель і гинула сама.
Таких  людей звали  камікадзе. Але  бомби  були  малі,  ефект  невеликий.  Німці
вдосконалили  ракети,  і  коли союзники  вступили до  Європи, почали відчайдушно
запускати їх. Це були Фау-1 і Фау-2.

Проте дія була незначна. Але німці все удосконалювали  їх,  сподіваючись, що  ця
зброя  допоможе  виграти  програну  війну. Кажуть,  вони працювали десь над  ста
тридцятьма видами. На мою  думку, «Чорна  зоря», яку німецький  офіцер закопав у
підвалі Цзернінового замку в Жегушицях, була одним з останніх видів.

Якщо  я  не помиляюся, ми,  можливо, вихопили  пекельні козирі  з рук тих, з ким
нацистська вояччина ділилася  військовими  таємницями.  І,  мабуть,  ніколи  або
принаймні тепер я так і не дізнаюся, задля чого  згубив дві ночі, пані Шашкова —
своє життя, Тихий — свою свободу,  а Ліда  —  свої нерви. — Клубічко помовчав, а
тоді  голосно позіхнув: — Природа  вимагає свого, Соумарчику, страшенно хочеться
спати.

— Я б  теж не відмовився, — одказав Соумар, — але перш  ніж ляжемо спати, треба,
мабуть, повернутися до Праги.

— Ви  вгадали, Барбароссо, —  засміявся Клубічко. — Ви  зможете  лягти спати, як
тільки  висадите мене на Бартоломейській вулиці, а я, нещасний, змушений буду ще
відслужити месу.

— Що, що?

— Ну,  напишу довжелезний протокол,  цю священну річ, котра для нас, бюрократів,
має чи не таке ж значення, як земне тяжіння для звичайних смертних.

— А може, спершу глянемо на Ліду? — зауважив Соумар.

— Тьху, трохи не забув про неї. Авжеж. — Клубічко усміхнувся: — Ох і перепаде  ж
мені на горіхи від Трампуса. Підскакуватиме аж до стелі, почувши те, про що й не
підозрював. — Він  тихо засміявся: — Той хлопець — я його, до речі, попереджав —
хворий на гіпертрофію діяльності,  і це  спричинилося до того, що вже в Брно він
створив  версію, не  маючи достатніх  підстав. Упевнив  себе,  що  найліпше буде
помчатися навздогін  за Лідою, схопити її й примусити  зізнатися. Тож і  залишив
мене у Брно, щасливо гадаючи, що досягне  успіху,  а я осоромлюся. Звісно, тут є
пом'якшуюча  обставина —  він  не міг знати,  що  Ліда йому не сказала б нічого,
боячись за  життя пана Салача.  Та в  справу втрутився  Пулпан і приспав Ліду. І
сердега Трампус мусив обмежитися  роллю Лідиного сторожа. Хай дякує долі, що мав
при цьому єдину приємну хвильку — потеревенити з вами.

— Боюся, він вас застрелить, дізнавшися, що вийшло по-вашому, а не по його.

— Я теж боюся, — сумовито погодився Клубічко. — То що, їдемо?

— А Мюллерова? А Тихий?

—Їх я  лишу до ранку в Турнові, хай подумають про свої гріхи. Він їх має чимало,
вона — трішки. Якби пані Мюллерову втягнули до афери,  вона б не вмовила хазяїна
готелю  надати притулок  Салачу і  не  захистила  б його від  уявного швейцарця.
Звісно,  на  сумлінні  її  пошуки  в  Жегушицях.  Та, зрештою,  суд їй,  мабуть,
повірить, що її  підбили шукати скарб,  котрий  закопали Цзерніни;  гірше те, що
вона не сказала нам, коли уявний швейцарець ганявся за Салачем.

— З вашого дозволу, вона про це сказала, — втрутився Кост.

— Та невже? — здивувався Клубічко. — Кому ж?

— Господареві готелю, — відповів  Кост. — Буквально так: той чоловік — підозріла
особа, якою мають зацікавитися власті.

— Чому ж господар не зателефонував до Турнова? — спитав Клубічко.

— А він  телефонував,  пане.  Та  йому відповіли,  що за вашим наказом  усі люди
розшукують Салача, а  двоє охороняють пана  Мюллера. Що  сюди зможуть прийти, як
вернуться.

Клубічко сплеснув руками:

— Бачите, Соумарчику, як тому негідникові щастило. А що таке щастя, я знаю. Воно
має одну властивість — як усміхнеться комусь, то довго йому лишається вірним. Це
означає, що  той  шеф,  чи  страховисько,  а  по-моєму,  агент,  мабуть, накиває
п'ятами. Шкода, нема карти, проте я пам'ятаю, що звідси недалеко (як  для доброї
машини, а  вона  десь  стояла  поблизу)  до  Варнсдорфа  або  Румбурка.  Там він
порівняно легко перейде кордон. Зрозуміло, туди скрізь буде повідомлено.

— А Тихий? — спитав Соумар.

— Десять або й двадцять років. Він  іще признаватиметься й признаватиметься,  що
робив, і всю вину  звертатиме на пані  Шашкову. — Відтак сказав Костові: —  Пана
Салача, навіть коли опиратиметься, доправити  під охороною до лікарні. І хай там
його кілька  днів стережуть,  бо  не виключено…  Цей чоловік  гідний найбільшого
співчуття. Натерпівсь, як собака, і врятував його, власне, Трампус.

— Тобто хочете сказати, що врятували його ви? — зауважив Соумар.

— Ні, Трампус.  Тим, що поїхав до Пісарок.  Звісно, він і не підозрював,  які це
матиме наслідки. Я, ледащо, якби цього не сталося, повернувся б  до  Праги…  Але
коли  Трампус  з'ясував  причетність  Тихого   до  справи,  я  лишився.   Уявний
швейцарець, дізнавшися, що я звелів стежити за Тихим, вирішив лишити мені  його,
а  сам подався  до  Праги  —  ще  раз оглянути Лідину  віллу. Потім йому вже  не
зоставалося  часу  на  Салача.  Проте віллу  оглянути як  слід  не  зміг —  йому
перешкодив  Кост (котрого  послав туди  Трампус).  Швейцарець трохи  понишпорив,
злякався і втік.  Якби ми його зловили, то, певне, пересвідчилися б,  що він має
малу ногу. Невдовзі він іще раз  спробував дістатися до Ліди й послав до лікарні
красуню, щоб дала вам отруєну шинку,  аби в паніці, яка виникла б, пробратися до
Ліди  або послати  пані  Шашкову.  В  цьому  йому завадили своїм гурманством  та
скупістю ви.

— Як це — скупістю? — спитав Соумар.

— Бо не подумали, що Трампус теж голодний, не почастували його шинкою, от вона й
лишилася…

Соумар ляснув себе по лобі:

— Ваша правда, це було здорово продумано.

— Авжеж, — погодився Клубічко. —  Той  швейцарець  кебетливий. Досить йому  було
знайти  в Лідиному  кабінеті  кілька  ваших  бланків — і план  готовий…  Але вже
справді пора їхати, Барбароссо.

— Зараз, — відказав  тихо  Соумар. —  Дайте  мені, будь  ласка, ліхтарик. —  Він
освітив обличчя мертвої, хвилину розчулено дивився, потім закрив їй очі,— Був би
я суддею Тихого — мені важко було  б  знайти кару, котру він заслужив. Ох, яка ж
гарна була жінка. І ласкава.

— Еге  ж, —  буркнув  Клубічко. —  Жінки вміють  бути  ласкаві,  тільки яка ціна
жіночої ласки… — Він узяв у Соумара ліхтарик і повів професора за собою.




25


Пізно вночі  Соумар  під'їхав  до  празького  КНБ.  Клубічко спав  так міцно, що
збудити його було неможливо.

«Ну, — подумав Соумар, — в такому стані свого  священного  протоколу ти, мабуть,
не  напишеш. — А коли Клубічко поклав йому голову на плече й лаштувався  лягти в
машині, Соумар вирішив: — Одвезу його до санаторію і, як не буде вільного ліжка,
покладу на  канапу у своїй приймальні».  Повернув машину  й поїхав до  санаторію
«Полегкість».

— Знаєте що, давайте  донесемо  його  до  приймальні, а  коли  він  прокинеться,
зателефонуєте до криміналки, хай приїдуть по свого шефа.

— Будь ласка, — відповів швейцар, — але, може, краще, щоб пан начальник виспався
в мене на канапі.

— Можна й так, але в санаторії йому буде зручніше. Допоможіть мені його донести.

— Але ж… — почав був швейцар і замовк.

— Беріть за ноги, а я — за голову, — звелів Соумар.

— Але ж… — повторив швейцар.

— Ніякого «але ж», чоловіче, беріть його і мерщій, бо мені теж хочеться спати.

— Але ж, — утретє вимовив той, — у вас у приймальні гості.

— Так  пізно? —  буркнув Соумар. —  І  вночі  не  дають  спокою…  Ну,  коли так,
покладемо цього нещасного у вас.

— То буде найліпше,  пане  професор, — злякано  мовив  швейцар. —  Дозвольте вам
порадити… не хвилюйтеся…

— Чого б це я мав хвилюватися? — здивовано спитав Соумар,

— Бо гості, що на вас  чекають у приймальні,— то два  пани, одного з них я трохи
знаю, прийшли вони з КНБ.

— Що ж тут дивного? — весело сказав Соумар. — КНБ у мене сьогодні як удома.

Швейцар співчутливо подивився  на нього, відтак вони поклали Клубічка на канапу,
і  Соумар  пішов до приймальні. Заледве прочинив двері  — побачив Трампуса,  що,
немов  на  троні,  сидів  у  його  фотелі  за  столом.  Двері  майже автоматично
зачинилися. Соумар озирнувся: зачинив їх Голец — з видимим наміром  не дати йому
вийти.

— Добрий вечір, — привітався Соумар. — Власне, уже ніч. Трампусе, що вас до мене
привело? Знову прийшли з якимось запитанням?

Трампус похитав головою, врочисто підвівся, пильно дивлячись на професора.

— Чи знов прийшли мене охороняти? — пожартував Соумар.

— Пане професор, — піднесено  мовив  Трампус, — мені жаль, але  я прийшов вас не
охороняти, а заарештувати.

Соумар вирячив на нього очі:

— Ви що, з глузду з'їхали, Трампусе? Жартувати серед ночі? Невже не могли знайти
іншого часу?

Трампус почервонів:

— Я вас дуже просив  би не ображати мене, —  сказав холодно. — Заявляю вам, що з
цієї хвилини ви заарештовані.

Соумар несамохіть глянув на Голца, але той тільки ніяково стенув плечима.

— Заарештований, — видушив із себе  Соумар. —  Добре. Але в  такому  разі можете
сказати чому?

— Пане професор, —  відповів  Трампус  іще  холодніше, —  не грайте переді  мною
комедії. Вам-бо добре відомо, за що я вас заарештовую.

— Мушу, на жаль,  констатувати,  що не маю аніякісінького уявлення, — видушив із
себе приголомшений  Соумар. — Зрештою сьогодні  це  вже не вперше ви псуєте мені
настрій. Щоразу знаходите новий привід. Спочатку хотіли мене заарештувати за те,
що  маю малу ногу,  а…  Мені  справді  цікаво, що вигадали ви тепер? Можливо, за
червону бороду?

Трампус сумно дивився на нього:

— Я  скажу  вам лиш  кілька  слів  —  і ви перестанете сміятися.  Пані  Салачова
прокинулася.

— Хвалити бога! — вигукнув Соумар. — За  це я б  вас залюбки обняв, тільки  ж ви
мене заарештували… Як вона почувається?

— Спочатку їй було добре, — відповів Трампус  усе ще  крижаним тоном. — А в  цей
момент не дуже.

—Їду до неї,—  вирішив  Соумар і  ступив  до  дверей. Та  Голец розкинув  руки й
похитав  головою. Соумар повернувся до столу й напався на Трампуса: — Що  це все
означає? Скажете ви нарешті?

— Пане  професор, —  відповів  Трампус тим самим холодним тоном, — скажіть мені:
вам відома ця річ? — Він витяг з портфеля фатальну мармурову голівку.

— Ще б пак, — одрубав Соумар, — сьогодні з  нею вже була морока. А чого  ви мені
її  показуєте?  До речі, як  вона опинилася у вашому портфелі, коли я залишив її
отут, на цьому  столі?  Не  дивіться на  мене  так,  ніби  хочете надіти на мене
наручники.

— Можете сісти, це поки що неофіційний допит. Голец, присуньте стільця.

Соумар сів, наче вві сні.

— Допит? — промимрив він.

— Навіть людина з вашим науковим і громадським становищем, — провадив Трампус, —
не  сміє вважати,  що  їй усе  дозволено… — Він докірливо подивився на Соумара й
закінчив: — Заперечувати безглуздо, я знаю з уст пані Салачової, що вчора вранці
вона подарувала вам цю голівку.

— А  хіба я це заперечую? — засміявся  Соумар. —  На жаль,  вона її справді мені
подарувала, і це мало для мене неприємні наслідки. Гадаєте, це достатня підстава
заарештувати мене? — спитав єхидно.

— Більш ніж достатня, пане професор. Коли  пані Салачова, прокинувшись, усе мені
розповіла, природно, першою моєю думкою було захопити й стерегти  таку важливу й
таку  небезпечну річ. Я поїхав  сюди.  На  жаль,  вас не  застав  ні тут,  ні на
факультеті, ні на вашій квартирі. Тож повернувся  до лікарні й спитав дозволу  в
Пулпана  зайти  до вашої  приймальні.  Голівка  стояла на столі.  Взяв її іменем
закону і поїхав до пані Салачової.

— Ну й що? — спитав Соумар.

— Пані  Салачова не тільки  дала згоду, аби я подивився, що всередині,  а й сама
запропонувала мені  це. При цьому  я з'ясував… — Трампус  повернув  затискач,  з
голівки посипалася цегляна потеруха,  а тоді випав  скальпель. Трампус докірливо
подивився на Соумара й з притиском спитав: — Пане професор, куди ви діли чи кому
віддали річ, котру пані Салачова сховала до цієї статуетки?

— Куди я її подів?.. — механічно повторив Соумар і хвилю дивився на Трампуса, як
він тримає в руці скальпель, а тоді все  зрозумів і  зареготав: — Я нікуди її не
дівав, — відповів схлипуючи від сміху, — годі вже вам.

Трампус трохи розгубився, але тільки на мить.

— Мушу констатувати,  пане  професор, —  так  само  суворо  заявив  він, — що ви
одмовляєтеся  дати відповідь на моє ясне й просте запитання. Попереджаю: коли ви
й  надалі опиратиметесь, я, на  превеликий жаль,  буду  змушений відвезти вас на
Бартоломейську вулицю.

Соумар зареготав, аж його тіпало від сміху.

—Їй-право, — мовив він, трохи вгамувавшись, — ніколи я ще не сміявся так щиро!

— Ваш сміх скоро минеться! — буркнув Трампус. — Прошу йти за мною.

Соумар іще хвилю сміявся, а тоді сказав:

— Друже, а може б, ви спершу спитали Клубічка, чи варт мене заарештовувати?

— Клубічка  в Празі нема, він тиняється  десь по  Брно чи  бозна-де, —  відповів
Трампус. — Зрештою…

— Ні,  мій юний  друже, —  засміявся  Соумар, — ви  знов сплохували. Клубічко не
тиняється ні по Брно, ні бозна-де. Він спить унизу в швейцарській. Знесилів так,
що я далі не зміг  його  дотягти.  Востаннє розмовляв з ним у Турнові, а тоді ми
вдвох  сіли в машину.  Я  прокинувся, він — ні.  Привіз  його  на Бартоломейську
вулицю (він хотів писати  протокол про ту крутиголовку, яку  щасливо розплутав),
та, побачивши, що йому не до протоколу, привіз його сюди, щоб він тут  виспався.
Але дотяг його, як вам уже сказав, лишень до швейцарської.

Трампус вражено дивився на нього:

— Голец, підіть гляньте, чи правду каже пан професор.

Соумар знову засміявся:

— Можна мені закурити? Під час неофіційного допиту це, мабуть, дозволено?

Трампус здвигнув плечима.

— Вам би я запропонував теж, — вів далі Соумар, — проте від Клубічка знаю, що ви
не курите.

Трампус  кашлянув, але  не відповів. Цієї  миті розчинилися двері, і до кабінету
вбіг ошелешений Голец.

— Пане  Трампусе, — доповів  він, —  швейцар  мені  сказав, що  шефа він справді
поклав на канапі,  але  той через кілька  хвилин  прокинувся  і  пішов сюди,  до
приймальні. Тут, мовляв, трохи послухав під дверима й утік.

— Що це означає? — спитав Трампус з такою інтонацією, що Соумар знову засміявся.

— Облиште, Трампусе, бо вмру, їй-богу!  Знаєте, від кого Клубічко тікає? Од вас.
Коли ми їхали з Турнова, він усе бідкався: «Як же я це все поясню Трампусові!..»

— Нічого  не розумію, —  спантеличено  сказав Трампус. —  Чого  б йому  від мене
тікати? І що він робив з вами в Турнові?

— Е, ні,— мовив Соумар, — хай  він це розкаже вам сам. А  тепер дозвольте кілька
запитань. Що ви робили, коли привезли Ліді цю голівку?

Трампусова відповідь  була  досить  докладна. Ліда  несподівано  прокинулась  і,
остаточно прийшовши  до  пам'яті, змалювала Трампусові  усю  історію  аж до того
моменту, коли її приспав Пулпан. Салач сказав, де він сховав  олов'яну касету, в
якій містилося щось важливе й небезпечне. Він дозволив їй узяти касету з жорен у
Жегушицькому  парку  і  десь  сховати.  Домовились:  у  разі,  коли  його  життю
загрожуватиме  небезпека, він пошле  їй  акварель,  що зображує плакучу вербу на
березі  жегушицького ставка,  а сам сховається на  Грубій  Скалі в  готелі.  Там
працює його приятелька пані Мюллерова, котра оберігатиме його доти, доки Ліда не
пришле допомогу. Це все Ліда збиралась  учинити, проте,  вернувшись із Брно й не
знайшовши  в Празі ні  Клубічка,  ні  Соумара, розгубилась  і  подумала, що може
зробити лише одне: виграти час, поки Клубічко повернеться до столиці.  Тому вона
попросила  асистента Пулпана дати  їй підкріпний укол, аби  дістатися  додому  й
телеграфувати до Брно своїм переслідувачам уривок із Геронда, який містив  слова
«наші жорна». Гадала, що коди вони поїдуть шукати в жорнах,  їх  заарештують,  і
вона з колишнім чоловіком матиме спокій од тієї банди. На лихо, Пулпан дав їй не
підкріпний укол, а приспав її. Та в жорнах вони б однаково нічого не знайшли, бо
річ, яка там була, Ліда сховала в мармурову голівку й залишила у Соумара,

— У Барбаросси, — мовив  Трампус. — А  Барбаросса — це ж ви?  Куди ви  поділи ту
річ, яка була в голівці? — погрозливо спитав він.

— Нікуди… Знаєте що? Надворі  чекає машина,  давайте поїдемо  спочатку  до Ліди,
може, я їй потрібен, а тоді спробуємо знайти Клубічка. Ну й наївний же ви! Невже
так  важко здогадатися, що  ту річ із голівки витяг він? Не бійтеся, вже  кілька
годин вона в надійних руках.

— Чому я вам повинен вірити? — безпорадно спитав Трампус.

Перш  ніж  Соумар  встиг  відповісти,  прочинилися  двері,  і  втомлений  голос,
сміючись, мовив:

— Парубче, Соумарчик має рацію. Я ту річ із голівки витягнув і передав у надійні
руки. А те, що ти взяв, ми приготували для Гейтманека, він-бо теж уплутався в цю
справу  —  не без  твоєї  участі… Хто  б міг  подумати? Між  іншим, тобі  відомо
що-небудь про пана Шашека з Брно? Треба йому обережно сказати,  що його дружина…
Але він дізнається з газет.

— Що ж це таке? — вигукнув Трампус. — Клубічку, я нічого не розумію!

— От і гаразд, — ще тихше мовив Клубічко, — бо коли б ти розумів… Боже милий, ну
й  було  б мені від  тебе…  дарма що я зовсім не винний. Я ж тільки дотримувався
нашої угоди. А тепер — бувай здоров. До зустрічі в мене  аж на святого Вацлава —
знаєш чому, але нікому  анічичирк. Я  зараз кудись сховаюсь, а то ще відлупцюєш.
Ну, до зустрічі на святого Вацлава!

І зник  так швидко, що аж не вірилося, що іще зовсім недавно  Соумар тягнув його
до швейцарської.

— Може, хоч ви поясните? — звернувся Трампус до Соумара.

— А чого ж, —  погодився той, — тільки якщо  ви анулюєте свій наказ на арешт. То
як? Ну, тоді добре. Сідайте й слухайте. Або ще ліпше — ходімо зі мною до машини,
і я вам дорогою розповім. Гадаю, Ліді я потрібен зараз більше, ніж вам.

Завівши авто, почав:

— Спершу про мене. Прийшов я до цього, як той горезвісний Пілат до Креза…




ПРИГОДНИЦЬКІ ПОВІСТІ ЕМІЛА ВАХЕКА


_Еміл_Вахек_(1889–1964)_прийшов_у_літературу_як_сучасник_І._Ольбрахта,
братів_Чапеків,_М._Майєрової_та_М._Пуйманової.
В_різні_періоди_своєї_творчої_біографії_Вахек_пробував_своє_перо_то_в_царині_жур
налістики_й_публіцистики,_то_в_галузі_новелістики_й_повістярства,
то_в_драматургії.
Перші_книги_його_оповідань_з'явилися_наприкінці_першої_світової_війни_і_в_двадця
ті_роки,_коли_Чехословацька_республіка_здобула_незалежність:
«За_фронтом»_(1916),_«Решето»_(1918),_«Подих_смерті»_(1920),
«Бунт_проти_бога»_(1921)_та_ін.
Вибране_з_цих_і_пізніших_збірок_письменник_видав_у_повоєнний_час_книгою_«Життя_й
де_далі»_(1956)._

_В_20—40-і_роки_до_звільнення_Чехословаччини_від_фашистської_окупації_Е.
Вахек_видав_добрий_десяток_збірок_оповідань_і_не_меншу_кількість_романів,
серед_яких_була_й_трилогія_«Хам_Динибил»_(«Багряний_сад»,_1926;_«Свята»,_1929;
«Дванадцятьма_голосами_«за»,_1931),_а_також_цілу_низку_п'єс:
«Убогий_блазень»_(1922),_«Бенедьо»_(1936),_«Піч»_(1936),
«Вірна_вдова»_(1938)_та_ін._

_Проте_ні_проза,_ні_драматургія_Е.
Вахека_тих_років_не_здобули_йому_широкого_визнання_і_не_стали_яскравим_явищем_у_
тодішній_чехословацькій_літературі._На_довоєнній_творчості_Е.
Вахека_дещо_позначилась_суспільно-політична_інертність,
ліберально-демократична_поміркованість_письменника.
З_довоєнного_доробку_Вахека-романіста_критика_й_читацька_громадськість_виділяють
_роман_«Бідилко»_(1920),_інсценізація_якого_мала_успіх_у_глядачів._

_Більшої_суспільної_ваги_набуває_творчість_письменника_після_звільнення_Чехослов
аччини_від_фашизму._Кращі_твори_Е.
Вахека_цього_періоду_мають_гостре_антифашистське_спрямування,
автор_виявляє_соціально-класовий_підхід_до_розкриття_дійсності.
Своїми_новими_романами_«Втрачена_посмішка»_(1945),
«Північне_сяйво»_(1956)_письменник_стає_в_ряди_тієї_літератури,
що_у_повоєнні_роки_розвивається_під_знаком_гострої_критики_зрадницької_політики_
чехословацької_буржуазії,
яка_напередодні_другої_світової_війни_в_ім'я_своїх_класових_інтересів_пішла_на_з
мову_з_гітлеризмом._

_За_тематикою_і_політичним_спрямуванням_повоєнні_романи_Вахека_перегукуються_з_т
акими_відомими_антифашистськими_творами_М._Пуйманової,
як_«Гра_з_вогнем»_і_«Життя_проти_смерті».
Вивчаючи_матеріали_політичної_підготовки_й_розв'язання_другої_світової_війни,_Е,
Вахек_поряд_з_романами_пише_великий_цикл_публіцистичних_нарисів_«Німецька_війна»
_(1945–1947),
у_яких_на_документальному_матеріалі_викриває_підступну_закулісну_гру_гітлерівськ
ої_і_західноєвропейської_дипломатії_в_торгах_за_Чехословаччину._

_Робота_над_архівними_документами_й_особистий_життєвий_досвід_підказують_письмен
никові_й_гострі_пригодницькі_сюжети,
до_яких_він_охоче_звертається_в_останні_роки_життя.
Так_з'являється_один_з_найчитабельніших_творів_Е.
Вахека_—_повість_«Справа_про_дев'ятнадцять_роялів»._

_…_

_*_*_*_

_Близька_до_«Справи_про_дев'ятнадцять_роялів»_за_своїм_пригодницьким_характером_
друга_повість_Еміла_Вахека_«Чорна_зоря».
В_ній_продовжують_діяти_два_герої_з_попереднього_твору,
співробітники_служби_чехословацької_безпеки_Трампус_і_Клубічко.
І_в_цій_повісті_вони_так_само_сумлінно_виконують_свій_службовий_і_громадянський_
обов'язок,_стоять_на_сторожі_інтересів_народу_й_батьківщини.
І_саме_завдяки_тому,
що_Трампус_і_Клубічко_виступають_невтомними_ентузіастами_своєї_професії,
розвиток_подій_відбувається_напружено_і_динамічно.
Хоч_головна_пригодницька_лінія_сюжету_в_«Чорній_зорі»_менше_пов'язана_з_суспільн
им_життям_країни,
та_все_ж_основна_пригода_і_тут_розвивається_від_імпульсивного_поштовху_реального
_історичного_факту._

_Відомо,
що_«мозковий_трест»_гітлерівської_воєнної_машини_в_останні_місяці_війни_посилено
_розробляв_і_випробовував_різні_типи_ракетної_зброї,
на_яку_очманілий_фюрер_покладав_великі_надії.
З_допомогою_ракет_Гітлер_сподівався_виграти_вже_програну_війну.
На_різних_ділянках_фронту_гарячково_перевірялися_бойові_якості_нової_зброї,
вдосконалити_яку_фашистам,_проте,_вже_не_вдалося._

_Відштовхуючись_від_історичної_дійсності,_Е.
Вахек_розгортає_свій_пригодницький_сюжет_повісті_«Чорна_зоря».
Управитель_старовинного_замку_Салач_стає_мимовільним_свідком_того,
як_есесівський_офіцер_при_відступі_ховає_в_підвалі_загадкову_олов'яну_скриньку_з
_написом-кодом_«Чорна_зоря».
В_тій_скриньці_Салач_виявляє_складені_аркушики_з_незрозумілими_формулами_й_закод
ованим_текстом._До_часу_він_переховує_це_в_своїх_криївках._

_Дія_відбувається_вже_по_війні,_в_мирний_час.
Хтось_таємничий_починає_полювати_за_дивною_скринькою.
Сліди_цього_«полювання»_й_привертають_увагу_начальника_відділу_безпеки_Клубічка_
й_інспектора_карного_розшуку_Трампуса.
Цікавість_читача_до_розповіді_підсилюється_ще_й_тим,
що_предмет_полювання_лишається_нерозкритим_до_останніх_сторінок_повісті.
Лише_в_кінці_твору_стає_відомо,
що_теоретична_розробка_одного_з_останніх_видів_ракетної_зброї_не_попаде_до_рук_с
учасних_спільників_нацизму._

_Заслуговують_на_увагу_композиційні_пошуки_Вахека_в_творенні_пригодницької_інтри
ги.
Крім_відомих_традиційних_прийомів_напруження_сюжету_(«засекречення»_предмета_пош
уку,_зміщення_кульмінації_й_розв'язки_в_кінець_твору,
таємнича_розрізненість_окремих_ланок_сюжетного_ланцюга_подій_тощо),
письменник_активно_використовує_прийом_«подразнення»_цікавості_шляхом_видимого_н
аближення_предмета_пошуку_і_раптового_його_зникнення_з_майже_безнадійною_перспек
тивою_повторного_виявлення._Такі,_зокрема,
епізоди_з_появою_мармурової_голівки_з_текстом_формул_у_її_порожнині_й_«ланцюгова
_реакція»_переходу_її_з_рук_у_руки.
Великі_можливості_нагнітання_цікавості_виявляє_автор_і_в_прийомі_невідповідності
_зовнішньої_постави_персонажа_можливому_вчинку_(імпозантність_—_не_завжди_порядн
ість,_видима_причетність_до_злочину_—_ще_не_доведена_провина_і_т._ін.)._

_«Чорна_зоря»_Вахека_має_чимало_повчального_і_з_точки_зору_дослідження_психологі
ї_й_моралі_злочину._Адже_ясно,
що_за_секретом_виробництва_останніх_зразків_гітлерівської_ракетної_зброї_простяг
ається_рука_якогось_закордонного_імперіалістичного_спрута.
І_без_допомоги_місцевого_населення,_того,
що_зветься_«етнічним_оточенням»_секрету,_їй_не_обійтися.
І_таємничий_«шеф»_знаходить_собі_спільників_по_«акції»_добування_формул_«Чорної_
зорі»_в_особі_слабовольного_і_розбещеного_актора_Тихого_й_легковажної_обивательк
и_Шашкової._Опинившись_у_фінансовій_скруті,
вони_обоє_легко_«клюють»_на_грошову_наживку,_навіть_не_думаючи_про_те,
чим_вона_«пахне»._

_Легкодухам_Тихому_й_Шашковій_з_їхніми_спільниками_Е.
Вахек_протиставляє_групу_чесних_громадян-патріотів,
гідних_поваги_й_найвищого_людського_довір'я._Такі,_наприклад,
відома_артистка_Ліда_Салачова_й_професор_Соумар.
Тут_вони_морально_споріднені_з_Трампусом_та_Клубічком_—_цими_невтомними_шукачами
_й_дослідниками_таємниці_«Чорної_зорі»._

_Пригодницькі_твори_Еміла_Вахека_несуть_в_собі_не_тільки_цікаву_пізнавальну_інфо
рмацію,_а_й_морально-виховний_струмінь_соціалістичного_патріотизму._

_ВАСИЛЬ_ШЕВЧУК_





notes



1


Речовий доказ (лат.).




2


Працівники КНБ — SNB (sbor narodni bezpecnost).




3


Дрібна старогрецька монета.




4


Поліцейське управління (_простонародне_).




5


В'ючак (чеськ.).




6


Пристрій швидко  варити чорну  каву; також  —  чорна  кава, швидко  приготовлена
італійським способом.




7


Відкрита альтанка (франц.).




8


Замок біля Парижа.




9


На бойовищі (чеськ.).




10


Порохові ворота (чеськ.).




11


«Чорна зоря» (нім.).


