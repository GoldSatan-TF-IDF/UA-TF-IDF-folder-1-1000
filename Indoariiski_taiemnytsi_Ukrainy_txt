Індоарійські таємниці України
Степан Наливайко




Степан Наливайко



Індоарійські таємниці України





Передмова. Індоарійські обрії України




Історія знає випадки, коли той чи інший народ називав свою країну так, а сусідні
народи — інакше. Німці, наприклад,  називають свою країну _Дойчлянд_,  росіяни —
_Ґерманія_,  а українці — _Німеччина_. Щось схоже сталося і з  назвою країни, що
її ми сьогодні знаємо як _Індія_.

Давньоіндійські  писемні  пам’ятки донесли деякі  старовинні назви  цієї країни:
_Ар’яварта_ — «Країна аріїв» і _Бгаратварша_ — «Країна  Бгарати», де _Бгарата_ —
легендарний  герой  індійського  епосу, син царя  Місячної  династії Душ’янти  й
царівни  Шакунтали.  З  назви  _Бгаратварша_   постав  короткий   варіант  її  —
санскритське _Бгарата_ й хінді _Бгарат_.  Саме _Бгарат_ називається  нині країна
індійськими мовами.

У  давні часи, коли іранці  вирушали до  Індії, то  зустрічали  на своєму  шляху
велику ріку.  Її  індійці називали _Сіндгу_, а іранці —  _Хінду_ або  _Хінд_. Це
йшло  від фонетичних  особливостей індійських та  іранських  мов.  Індійське _с_
іранці передавали  як _х_:  інд. _сома_ —  іран.  _хаома_, інд. _асура_  — іран.
_ахура_, інд.  _Васуман_ — іран. _Вохуман_ (грецькою _Ахемен_) тощо. Тому  назва
_Сіндгу,_Сінд_ по-іранському  звучала  _Хінду_  чи  _Хінд_. Населення на берегах
Сіндгу-Сінду, яке  називалося  _сіндгу,_сінди_ іранці  теж  називали _хінду_ або
_хінди_. Внаслідок мусульманського завоювання значної  частини Північно-Західної
Індії (з ХІ ст.) державною мовою тут стала перська, тож і самі індійці поступово
стали  називати свою  країну по-іранському:  _Хіндстан,_Хіндустан,_Хіндостан_, а
тоді й _Індостан,_Індстан_ — «Країна хіндів/індів». Так іранська назва могутньої
ріки й людності на ній поступово означила всю країну індійців.

Подібним чином творилась і назва _Індія_. В основі її та ж назва ріки — _Сіндгу,
Сінд_. Європейський  варіант  іранського  _Хінд_—_Інд_.  Тільки  до  цієї основи
приєднане  —  _ія_,  яке несе  значення  «країна»  — _Англія,_Бразилія,_Іспанія,
Латвія_ тощо. На запозичене слово англійська мова вплинула фонетично — початкове
_х_ зникло, і країна  стала називатися _Індія_. Саме  ця назва поширена в світі,
хоч  у  самій  Індії  більш  уживана  назва   _Бгарат_,  яка  вважається   більш
патріотичною і ніби  містком,  перекинутим  від сьогодення  до славного минулого
країни. На поштових марках країни вміщено дві  назви  її — _Бгарат_  та _Індія_.
Перша —  мовою хінді, державною <3>[Цифри,  оточені знаками  менше (<) та більше
(>) позначають  сторінки книги  паперового видання. Номери сторінок стоять після
тексту відповідної сторінки (_Прим._оцифровувача_).] мовою, друга — англійською.
Означення  Індії як _Хінд_входить у  назви індійських  заводів, фірм,  крамниць.
Газети мають назви  «Хінду», «Хіндустан», «Навбгарат таймс»,  «Таймс  оф  Індіа»
тощо. Популярна форма привітання _Джай_Хінд_  — «Хай живе  Індія!» Державна мова
Індії, яку вивчають і в навчальних закладах України,  має назву _хінді_ (наголос
на кінцевому _і_).

До _хінду_ сходить і слово _індус_. Початкове _h_ в слові _hindu_англійська мова
втратила,  зате  подарувала  кінцеве  _s_— показник множини. І вийшло _indus_  —
«індійці». Слов’янські  мови сприймають слово _індус_ як однину, тому  множина в
них  —  _індуси_. Так  у  слові  _індуси_  з’явилося  два  показники  множини  —
англійське _s_  й українське _и_.  В Індії словом _хінду_  означають сповідників
індуїзму, _хінду_  —  синонім до  _індуїст_. Тож  коли кажуть  _індус_, мають на
увазі насамперед належність  людини до  релігії  індуїзму. До буддиста,  джайна,
сікха, мусульманина чи християнина, хоч він  і живе в Індії, слово _індус_ вжити
не можна. Просто житель Індії, безвідносно до віросповідання — _індієць_.

Отже, бачимо  глибоке засвоєння індійцями термінів _сіндгу,_сінди,_Сінд,_а також
форм_хінду,_хінди,_Хінд,_Хіндустан_ як  основи для багатьох  важливих індійських
термінів. Та найцікавіше те, що і народ  _сіндгу_,  і  свою _Індію_, причому  не
одну, а  дві,  знали колись  і терени Давньої  України.  Щоправда,  _сіндгу_ тут
називалися _сінди_, а їхня країна — _Сіндика_.

Сіндів у Північному Причорномор’ї згадують вже найраніші античні автори. Геродот
у  своїй  знаменитій «Історії»  (ІV.28) повідомляє, що коли Боспор  Кімерійський
(Керченська протока) замерзає, то  скіфи з Таврики (Криму) гуртами перебираються
через  замерзлу протоку до сіндів.  Страбон  і  собі мовить про сіндів і називає
їхню столицю  —  місто  _Сіндику_  (пізніша  _Ґорґіппія_).  Пліній  Старший знає
_Сіндську_Скіфію_ у пониззі Дніпра. _Сіндів_ і _Сіндику_ згадують у своїх працях
Діодор Сіцілійський,  Поліен,  Амміан Марцеллін, Стефан  Візантійський  та  інші
автори.  З ІV  ст.  до н.е.  Сіндика —  складова  частина  Боспорського  царства
(столиця _Пантикапей_, нинішня _Керч_), що впродовж тисячоліття (V ст. до н.е. —
IV ст. н.е.) існувало  на півдні України. Сіндів згадують і численні  боспорські
написи.

Проблема  походження  сіндів,  хоч  уже  два  століття  перебуває  в  полі  зору
дослідників,  досі не  розв’язана. Ще  з початку ХІХ ст., коли на  сіндів уперше
звернули  увагу,  саме  їхній  виразно  «індійський»  етнонім  дозволив багатьом
говорити про індоарійське <4> походження сіндів. Ця  теза,  хоча час від  часу і
зринала в наукових працях, але особливого поширення не набула. Так вже склалося,
що  «сіндська проблема»  від самого початку вийшла за  межі самого  лише питання
походження   сіндів:  визнання  сіндів  індоарійцями  фактично  означало  б,  що
традиційна етнічна історія Північного Причорномор’я потребує перегляду. Адже, за
офіційною  схемою   етноісторії,  індоарійські  племена  як  складова  колишньої
індоіранської спільноти  залишили Надчорномор’я ще задовго до середини І тис. до
н.е.,  тож  і  подальша етнічна  історія  регіону зводилася  виключно до історії
іранців,  що лишилися,  а  пізніше  — й  греків. Визнання  індоарійської природи
сіндів  одразу ставило б під  сумнів  таку концепцію «паніранізму»  в Північному
Причорномор’ї.  А  тому дослідники  намагались шукати інші  варіанти  походження
сіндів.  І знаходили. Одні казали про іранську  або кавказьку  їх природу, іншим
вистачало Страбонової констатації, що сінди —  меотське плем’я.  А  що  досі  не
з’ясована етнічна приналежність самих меотів, то це, по суті, мало що давало.

Степан  Наливайко вперше  поглянув  на проблему походження  сіндів  інакше.  Він
просто  звернувся  до  індійського  епосу.  Логічність  такого  ходу  дивовижна:
справді,  якщо ми  намагаємося з’ясувати походження народу, і  є вагомі підстави
вважати його індоарійським, то звернення до індоарійської традиції —  річ цілком
природна.  Тим більше,  як  зазначають дослідники,  основна частина  індійського
епосу  склалася  ще задовго до приходу індоаріїв  в  Індію, а отже, цілком  може
відображати історичні реалії місць, де раніше жили індоарійські народи. З іншого
боку, перебування індоаріїв у Північному Причорномор’ї нині  незаперечне — за це
промовляє передусім значний індоарійський мовний пласт. Лінгвістичні дослідження
останніх років — яскраве тому підтвердження.

Що вражає найбільше, так це те, що індійський епос справді чудово знає сіндів. У
«Махабгараті» вони беруть участь  у 18-денній  битві на  Курукшетрі  — події, що
склала  основний  сюжет  пам’ятки.  Степан  Наливайко   звертає  увагу  на  одну
надзвичайно характерну обставину  — в  індійському епосі _сінди_ постійно  діють
поряд  із  _сувірами_: обидва племені  завжди згадуються  разом,  у  них спільна
територія,  єдине  управління, схожі  характеристики.  Навіть більше:  індійська
традиція ототожнює сіндів і сувірів, називає їх одним етнонімом  —  _сіндгу_ або
_саувіра_, іноді — _сіндгу-саувіра_. І їхня країна називається _Сіндгу,_Саувіра_
або  _Сіндгу-Саувіра_.  Отже, індійський  <5>  епос  стверджує  близьку  етнічну
спорідненість обох племен.

Втім, якщо  прийняти тезу про етнічну спорідненість епічних та  причорноморських
сіндів, від  античних авторів варто було б чекати  і знайомства  з сувірами. Але
цього  немає.  Щоправда, впадає у вічі фонетична близькість індійського етноніму
_сувіри_  до  українського  етноніму  _сівери_.  Степан  Наливайко  лінгвістично
аргументує  невеличку  відмінність  між  двома  назвами:  кореневе  санскр.  _u_
відповідає   українському   _и_  (санскр.   _tu_   —   укр.   _ти,_musha_—_миша,
shula_—_шило,_chatura_—_чотири_ тощо). Отже,_сувіри_ й _сівери_ — одна й та сама
назва, передана двома спорідненими мовами.

Проте античні автори не називають сіндів ні сувірами, ні  сіверами, вони взагалі
не фіксують таких етнонімів на берегах Боспору. Самі ж сівери вперше з’являються
на сторінках історії  набагато пізніше  — перша літописна згадка датується 859-м
роком. Степан Наливайко робить ще  один лінгвістичний хід — він звертає увагу на
те, що античні автори передавали негрецькі назви  засобами своєї мови, а вона не
всі звуки могла  передавати адекватно. Приклавши  ці  особливості давньогрецької
мови   до  етноніму  _сівери_,  він  робить  висновок,  що  той  мав  передатися
давньогрецькою як _кімери_. Іншими словами, _кімери_ й  _сівери_ — два різновиди
одного етноніму в давньогрецькій і слов’янській передачі. Це ототожнення важливе
не  лише з мовного  боку. Стародавня етнічна історія Надчорномор’я в такому разі
постає  в  зовсім іншому світлі:  сама «кімерійська проблема», здається, отримує
шанс на розв’язання. Адже  замість напівміфічних  кімерів маємо  цілком реальних
сувірів-сіверів, які, до того  ж,  етногенетично пов’язані із сіндами — народом,
досить добре відомим нам із античних джерел та боспорської епіграфіки.  Гіпотеза
справді  надзвичайно  цікава  своєю  сміливістю,  але,  здавалося  б,  практично
неймовірна. Втім, не будемо поспішати.

Дослідники намагалися по-різному пояснити назву «кімерійці». Одні  виводили її з
давньогрецької  — «зимові»  (інакше  —  «холодні»,  «жорстокі»),  як  їх начебто
називали  греки.  Однак  доступно  пояснити,  чим  саме  викликана  така  назва,
дослідники так і  не  змогли.  Інші  пробували  розв’язати етимологічну проблему
кімерійців  з  фракійського  _kir(s)-mar-io_  —   «чорноморські»,  де  _kir(s)-_
«чорний»,  а  _mar//mor_ —  «море». Так нібито фракійці називали кімерійців,  що
жили поблизу Чорного моря. Проте  щонайменше  дивним  видається те,  що фракійці
чомусь назвали  «чорноморськими» <6> саме  кімерів,  хоча в басейні Чорного моря
жило багато  народів, та  й самі  фракійці.  Ще  інші,  спираючись на  іранський
матеріал, взагалі вважали кімерійців не народом, а передовим загоном кінноти, що
належав якомусь народу, справжня назва якого нібито залишиться невідомою.

Що  характерно:  практично  всі спроби пояснити  значення  етноніма  _кімерійці_
виявлялися  у намаганнях витлумачити його як іншоназву.  Щоправда, в такому разі
лишається  незрозумілим: а як же називали себе  самі  кімерійці?  Адже вони себе
якось-таки називали.  До речі, саме непереконливість існуючих тлумачень  залишає
надію на те, що все ж вдасться пояснити  етнонім _кімерійці_  саме як самоназву.
Що до можливих  етимологій, які  існують  в історичній науці,  вкажемо  на осет.
_goumiry//gumeri_, груз. _gmiri_, вірм. _gmir_,  асір. _gimirrai_  — «велетень»,
«герой», «богатир».

До цього долучається і  те, що, незважаючи на численні  спроби, досі переконливо
не пояснено  й етнонім  _сівери_.  Традиційне  тлумачення _сівери_ < _север_  (у
значенні  жителі  півночі)  незадовільне  з  кількох   причин.  По-перше,   таке
тлумачення  невмотивоване, бо  сівери  не  жили північніше від інших  літописних
племен. Навпаки, серед східних слов’ян вони розташовувалися чи не найпівденніше.
Літописна традиція ніде  не протиставляє  їм якихось південців. По-друге, північ
означалася словом  _полуночь_, а  не _север_. По-третє, слов’янській  етнонімній
системі не властиво називати племена  за  сторонами  світу. Та  й літопис  подає
форму _север_, в однині, отже, у множині буде _сівери_, не _сіверяни_.

Скажемо кілька слів про індоєвропейські діалекти, які,  хоч  і сходять до однієї
основи, але через власний історичний розвиток мають певні фонетичні особливості.
Спорідненість санскриту,  латини, давньогрецької,  словянських та іранських  мов
незаперечна   —  це  відзначали  ще  наприкінці  ХVIII  —  на  початку  ХІХ  ст.
родоначальники класичної індоєвропеїстики У.Джонс та Ф.Бопп. Дослідники поділили
індоєвропейські  мови на  дві  умовні  групи: _сатем_ (східну, зі  словянами)  й
_кентум_  (західну,  з греками).  _Сатем_  — це _сто_  іранською, а  _кентум_  —
латиною.  Відмінність  між цими групами суто лінгвістична:  звук _с_ групи сатем
відповідає  звукові _к_  групи  кентум.  Тож  замість,  скажімо, індоарійського,
іранського чи слов’янського _с_у латині й грецькій маємо _к_: укр. _серце_, рос.
_сердце_, латис.  _сірдіс_, вірм. _сірт_ і грец. _кардіа_, лат. _кор(діс)_, нім.
_herz_,  англ.  _heart_  (у  германських  мовах  західне  _к_  стало  придиховим
_х_(_h_)); укр. _десять_, санскр. _даса_, грец. _дека_тощо. <7>

У мовознавстві врахування цієї особливості при з’ясуванні варіантів одного слова
називають перерахунком звуковідповідників з мови на мову. Тобто є певні формули,
підтверджувані прикладами, що  дають  можливість визначити, як те чи інше  слово
могло звучати іншою мовою. Певно  ж,  про стовідсотковий результат  тут  не може
йтися, але враховувати це  вкрай  важливо.  І  хоч у ряді мов  перехід _k_ в _s_
непослідовний або частковий, та й іноді важко пояснити причину його,  врахування
цього переходу в індоєвропеїстиці істотне й донині.

Отже, греки передавали іншомовний  етнонім засобами  своєї  мови.  А вона не всі
звуки могла  передати  адекватно. Не полемізуючи тут щодо походження кімерійців,
зауважимо тільки: незалежно від  того,  хто етнічно кімерійці — іранці, слов’яни
чи  індоарії, безперечно одне: вони належать  до східної мовної групи — _сатем_.
Греки ж,  які зафіксували кімерів  на  берегах Боспору, відносяться до  західної
мовної групи — _кентум_. Тому є всі підстави  вважати, що цей  етнонім  у греків
зазнав певних змін, трансформувався.

Зауважимо, що еламські,  ассірійські  та  аккадські факти  засвідчують регулярну
передачу _в_ через  _м_. Ім’я перського царя  Дарія, в  оригіналі _Дарая-вахуш_,
еламські написи передають як _Дарія-махуш,_Дарія-муш._ У вавилонських документах
зустрічається  написання цього  імені як  _Дарімуша,_Дарімуш_.  Те саме бачимо з
іранськими іменами,  які мають індійські відповідники: іран.  _Вахука_  (санскр.
_Васука_) в аккадській передачі — _Умакуш_, іран. _Вахукріт_ (санскр. _Васукріт_
— наприклад, у  ведійського мудреця-ріші,  автора деяких  гімнів «Ріґведи»)  має
ассірійську форму _Макірту_. Тобто  санскр. _васу_, іран. _ваху_ в аккадських та
ассірійських пам’ятках передається як _Ума,_Ма_. Так само  слов. _в_  у грецькій
часто  відповідає _м_ (слов. _первый_  — грец. _пріма_, слов. _Новгород_ — грец.
_Немогардас_ тощо).

Ім’я мідійського царя, в оригіналі _Хува-хшатра_, грецька передає як _Кіа-ксар_.
Тобто іранське _ху-_ передається грецькою як _кі-._ А якщо зважити, що іранський
префікс _ху-_ відповідає  санскритському _су-_, то санскр. _су-_ = іран. _ху-_ =
в  грецькій   передачі   _кі-_.   У   той   же   час   ассірійська  форма  імені
_Хува-хшатра_—_Ума-кіштар_, де іранське_ва_ передане як _ма_. Тож, якщо взяти до
уваги сказане вище, відповідність су_-віри_=_ху-віри_=_кі-мери_ цілком  можлива.
Але наскільки таке припущення підтверджує історичний матеріал.

«Країна, яку займають тепер  скіфи,  належала,  кажуть, кімерійцям», —  зауважує
Геродот  у своїй «Історії» (ІV,11).  Прийнято  <8>  вважати,  що  кімерійці,  не
протистоячи збройно скіфам, подалися до Азії, а скіфи зайняли їхню, вже безлюдну
країну. Лише назви Східного Криму й Приазов’я та ще могили кімерійських царів на
Дністрі берегли пам’ять про кімерійців у Геродотові часи.

Цей переказ, якому  найбільше довіряв і сам Геродот,  ліг в  основу  традиційної
версії  етнічної  історії Північного  Причорномор’я. Це при тому,  що дослідники
давно висловлюються в тому сенсі, що оповідь Геродота, очевидно, не зовсім повно
відтворює історичну дійсність, що тут  переплелися історичні  й  напівлегендарні
риси.  З того, як  кімерійці  залишили  Північне Причорномор’я,  саме витіснення
одного  народу  іншим  видається  вкрай  сумнівним.  Археологічний  матеріал  не
засвідчує  різкої  зміни  людності  в  Приазов’ї.  Суперечать  цьому  й  античні
свідчення. Плутарх, зокрема,  зазначає, що  лише  незначна кількість  кімерійців
пішла  з  Меотиди до  Азії,  більшість  же їх лишилася. «Влесова книга»  називає
кімерійців серед предків  слов’ян. Тож є підстави вважати, що  принаймні частина
кімерійців лишилась у Приазов’ї і взяла участь у подальших етнічних процесах.

Ім’я кімерійців у  давніх  авторів недвозначно пов’язується із берегами сучасної
Керченської  протоки, званої у давнину Кімерійським  Боспором. Вже у часи Гомера
кімерійці  мали тут і  численні  міста, «і  ціле царство»,  а  Геродот, який, як
вважають, уже не застав кімерійців у Північному Причорномор’ї, повідомляє, що «й
тепер  у  Скіфії є кімерійські фортеці  й кімерійські переправи,  є і країна, що
називається Кімерія, є  і так званий  Кімерійський Боспор» (V,12). За свідченням
Страбона, кімерійці справді колись мали значну силу на цих берегах,  які від них
і отримали свою назву. Характерно, що саме на Таманському півострові, азійському
березі Боспору Кімерійського,  античні автори розміщують  і сіндів. Більше того,
ряд  авторів початку І тис. н.е.  (!) упевнено локалізують сіндів саме  поряд із
кімерійцями.  Прісциан  (644–721):  вони [савромати]  живуть поблизу сарматської
річки  Танаїс, з ними  межують також _сінди_  й  _кімерійці_;  Руфій  Фест Авіен
(852–891):  найближчі до  Танаїсу місцевості  займають  _кімерійці_  й  _сінди_;
Діонісій  (652–710):…у  Савроматії  ж,  як  сусіди,  живуть  _сінди,_кімерійці_,
керкетії, торети…. Подібні свідчення подають і інші античні автори.

Виходить украй цікава й начебто  неймовірна річ. По-перше, античні автори знають
реальних кімерійців уже тоді, коли, здавалося  б, і згадки про них не мало б <9>
лишитися. По-друге,  кімерійці впевнено локалізуються біля Танаїсу, на  теренах,
населених меотськими  племенами. По-третє, сінди  й кімерійці в античних авторів
неодмінно стоять поряд. Чим це пояснити? Невже простою випадковістю?

Не скажеш, щоб дослідники не помічали цього. Помічали, але тлумачили  своєрідно.
Так,  сусідування в античній традиції  сіндів  і  кімерійців дехто розцінював як
свідчення…  етнічної одмінності між ними. Хоча, за логікою, мало б бути навпаки.
Інші дослідники взагалі уникали коментувати цей малозрозумілий для себе факт або
ховалися  за  рятівне  в  таких  випадках  пояснення:  античні  автори,  мовляв,
недостатньо  обізнані  з  предметом дослідження. Якщо  триматися такої сумнівної
методології, то можна сміливо розпрощатися  із більшістю  наших знань і джерел з
історії Північного Причорномор’я.

Набагато ймовірніше інше —  зв’язок сіндів і  кімерійців не випадковий й антична
традиція  зафіксувала це. До речі,  думка про  спорідненість кімерійців і сіндів
зовсім  не  нова.  Чимало  авторитетних  дослідників  не  лише  стверджували  цю
спорідненість, але й схилялися до визнання етнічної близькості  обох народів. М.
.Артамонов свого  часу навіть  назвав гіпотезу кімерійського  походження  сіндів
найбільш  аргументованою з усіх  існуючих. І  висловив  сподівання, що  майбутнє
надасть переконливі докази для певнішого її обгрунтування.

Прикметно,  що антична  традиція  пов’язує  кімерів  із  фракійцями,  насамперед
_трерами_,  локалізованими  на  Балканському півострові. Страбон називає  трерів
«кімерійським  народом». Зв’язок кімерів і сіндів із фракійцями особливо цікавий
з огляду на значний  фракійський елемент на Боспорі. Ряд  правителів боспорської
династії  Спартокідів   носили  імена   (_Спарток,_Перісад_),  подібні  до  імен
фракійської  царської  династії  Одрисів  (_Спарадок,_Берісадес_),  що  особливо
показово з огляду на думку  деяких дослідників, що й сама династія  Спартокідів,
імовірно,  сіндського  походження.  Сюди  ж долучаються  і дані причорноморської
топоніміки, пов’язані  з перебуванням кімерійців  (_Тірітака,_Тірас_)  та їхньої
відповідності в топоніміці Балкан (_Тірістрія_ у Фракії та Мезії).

Небагато відомо  і про  ранню  історію сіверів. Поява  їх  на історичній  арені,
мабуть, не менш  загадкова, аніж зникнення кімерійців. Уперше сівери постають на
сторінках літописів, зокрема, Іпатіївського, у тій його частині, де мовиться про
розселення  сло<10>в’ян.  Перерахувавши  ледь не  всі  відомі  йому  західно-  й
східнослов’янські  племена, літописець  насамкінець  зазначає: «а  інші сіли  по
Десні і по Семі і по Сулі і нарекошася Северо».

Таке місце сіверів у літописі  доповнює й особливе становище  Сіверської землі в
Київській державі. Сіверщина стояла значною  мірою  осібно від інших  земель, її
князі  провадили самостійну політику, часто опозиційну  Києву. Саме  для сіверів
надзвичайно   характерний  зв’язок   із   Руським  Приазов’ям,   Тмутораканським
князівством,  розташованим на Таманському півострові, тобто саме там, де антична
традиція знає сіндо-меотів.  Дослідники вже  давно зауважили, що  Тмутораканське
князівство  історично  тяжіло не до  Києва,  а до Чернігова,  що  зв’язок із ним
тримали переважно  сіверські  князі. Зв’язок цей,  ще  до кінця  не  зрозумілий,
очевидно,  ще  добре  відчувався й усвідомлювався за Київської  Русі.  Недаремно
сіверські князі  вирушають «поискати града Тьмутороканя». Природне запитання — а
навіщо  сіверським князям  так знадобилася  далека  Тмуторакань? —  тривалий час
лишалося без відповіді…

Азійська  частина Боспорської  держави,  населена сіндо-меотськими  племенами  і
Тмутораканське  князівство  із  його тісним зв’язком  із  сіверами  відповідають
території,  відомій згодом  як  Половецька  земля.  Зв’язок  сіндів,  сіверів  і
кімерійців  із половцями  справді  досить  показовий.  Русько-половецькі шлюби —
унікальне явище нашої давньої історії — були характерні переважно для сіверських
князів. В жилах усіх сіверських князів текла половецька кров, а оспівані «Словом
о полку Ігоревім»  знаменитий новгород-сіверський князь Ігор Святославич  і його
брат  «буй-тур» Всеволод (які, власне,  і вирушили «поискати града Тмутораканя»)
на три чверті половчани. Як тут не згадати і  досить поширену давню традицію, що
зводила походження половців  до  готів, а  готів  — до цимбрів  (кімерів). Можна
додати й те, що кам’яні статуї, так звані «половецькі баби», на які багаті степи
Приазов’я, напрочуд схожі на сіндські кам’яні скульптури.

Вище вже згадувалося  про зв’язки  кімерів  із  фракійцями,  що локалізуються на
Балканах. Не менш  показове  й те,  що  на  Балканах засвідчені й сівери. Сівери
басейну Дунаю,  seberies (у візантійського  історика ІІІ ст. Феофана) чи severes
(у Анастасія) пов’язуються із протоболгарським  ханом (царем)  Аспарухом  (643 —
бл. 701 рр.  н.е.) —  засновником першої Болгарської держави. Тогочасні  джерела
згадують  у Болгарії сім слов’янських  племен. <11> Не  перераховуючи  їх,  вони
виділяють окремо восьме плем’я — _сівери_. Відоме й ім’я князя Севара з оточення
Аспаруха (Ісперіха).

Своєрідний  «болгарський  слід»  знаходимо  і  в  половецькій  історії,  причому
стосунки  половців  і Болгарії по-своєму  унікальні.  Половці  не  лише постійно
підтримували  антивізантійський  рух на Балканах, але й брали активну  участь  у
створенні  Другого Болгарського царства, перші царі якого, до того ж, походили з
роду половецького хана Асеня. До речі, у дослідників чомусь не виникало питання:
а навіщо,  власне, половцям  знадобилася далека Болгарія? Що спонукало їх іти  з
приазовських  степів на  Балкани?  Чи  не те саме, через  що  й сіверські  князі
вирушали в ризиковані походи до Азовського моря?

Що ж до  етнічної  приналежності кімерів,  то найчастіше  їх оголошують  народом
іранським,  а  на   доказ  наводять  тлумачення  з  іранських  мов  кількох,  як
вважається, кімерійських антропонімів.  Ось  як виглядає  характерна побудова  у
варіанті І.М.Дьяконова, де він обгрунтовує походження  кімерійців: «У ХІІ ст. до
н.е.  індоарії вже  були в Індії (?);  теза про  те,  що  кімерійці  належали до
кавказької або якоїсь іншої, зниклої групи мов, малоймовірна (?); не були вони і
фракійцями» (що він пояснює досить спірною лінгвістичною конструкцією). «Тому, —
висновує дослідник, —  майже  без  усякого  ризику  можна  вважати, що кімерійці
розмовляли на одному з іранських діалектів». Отже, якщо не індоарії, не кавказці
і  не  фракійці,  значить  іранці.  Така  аргументація  зветься  доведенням  від
супротивного. Щоправда, таким  чином можна довести будь-що. Особливо дивує теза,
що індоарії на ХІІ  ст. до н.е. вже  були в  Індії. Звідки така інформація? Чому
саме ХІІ ст.? Що значить «малоймовірна»? Звісно, коли йдеться про давню історію,
достеменно твердити щось навряд чи можливо. Проте  малоймовірність одного зовсім
не доводить істинності іншого.

Між тим теза іранського походження кімерів, панівна в  історичній  науці, зовсім
не така однозначна. Російський мовознавець, академік О.М.Трубачов  зауважує,  що
кімери,  очевидно,  іранцями не були,  хоч імена кількох їхніх царів  і  звучать
по-іранськи. І припускає зв’язок кімерів із фракійцями-трерами. Зв’язок  цей  на
сьогодні  практично незаперечний,  проте мало що дає, оскільки  ми ще  дуже мало
знаємо про самих фракійців. Важлива інша думка дослідника: «Безсумнівна  за всіх
можливих  коректив наявність  іранців  у  Північному  Причорномор’ї  легко  може
викликати також думку про  стародавню наявність  десь у часовій і територіальній
<12> близькості їхніх індоарійських родичів, праіндійців».

Показово,  що  донедавна   не  робилося  вагомих  спроб  пов’язати  кімерів   із
індоарійцями.  А  між  тим  теза  індоарійського походження кімерів в  контексті
гіпотези про індоарійське походження сіндів набуває особливого інтересу. Йдеться
про  початкове  _с_  у  назві _сінди_ —  один  із найбільш  істотних  показників
індоарійських  мов, втрачене  в  деяких давньогрецьких  авторів  (у  Геродота  —
_інди_),  але збережене  в  боспорських  написах.  В античній традиції концепція
індійського  походження сіндів найбільш яскраво висловлена у  свідченні словника
Гесіхія:  «Сінди  — індійське плем’я».  Індійським  тут  названо й  сусідній  із
сіндами  народ керкети. Діонісій, описуючи узбережжя Меотиди (Азовського  моря),
розміщує кімерів саме між сіндами й керкетами.

Гіпотеза індоарійського походження кімерів, певно, мала б відбитися  і в спробах
тлумачення цієї назви саме з індоарійських мов. Можливе індоарійське  походження
кімерійського етносу,  окрім тлумачення  самого етноніма (самоназви  етносу) має
підтверджуватись і тлумаченням з  індоарійської щонайменше частини антропонімів,
топонімів, гідронімів  та  інших онімів,  стосовних цього  народу. Постульований
зв’язок  кімерів і сіндів//сувірів//сіверів  дає змогу  одійти від  дотеперішніх
тлумачень  етноніма  _кімери_ і вперше пошукати його нове пояснення в індійській
традиції.  Отже,  чи піддається етнонім задовільному  тлумаченню на  індійському
грунті.

Степан Наливайко зазначає, що індійський епос  виводить сувірів від легендарного
предка — царя Сувіри. Саме  тому країна сіндів  — _Сіндгу_  мала й другу назву —
_Саувіра_, тобто «Сувірина», «Країна  Сувіри». До речі, «Влесова книга», мовлячи
про походження сіверів, зводить  їх  до  міфічного царя  Севіра,  сина  Богумира
(дощечка 9а).  Дослідник розкладає  ім’я  _Сувір_  на  _Су_ +  _вір_, де _Су_  —
префікс,  який надає  основному слову  вищу якість  і  передає значення  «дуже»,
«вкрай»,  «винятково».  А  _вір_  — «муж»,  «герой», «богатир». Тож  _Сувір_  із
санскриту   означає   «Справжній   Муж»,  «Могутній   Богатир».  Подібним  чином
тлумачиться  й  етнонім  _сувіри_.  Тож  _сівери//кімери_  —   «справжні  мужі»,
«доблесні богатирі», «могутні герої».

Втім,  Степан Наливайко пропонує  й дещо одмінне тлумачення цих етнонімів. Назви
_сівери//кімери_, вважає дослідник, можуть сходити й до індоар. _ш’ява+вара_, де
_ш’ява_ — «чорний», а _вара_ — «бик». У такому разі пояснюється і подвоєння  _м_
в етнонімі _кіммерійці_ у  грецьких  авторів. Що ж до семантики обох  тлумачень,
<13> то  вони, як  виявляється,  зовсім не  суперечать одне  одному. Адже епітет
«чорний»  означає і  «могутній», «дужий», а  іменники  «бик»  і «воїн» у  давній
традиції взаємозамінні. В контексті цих тлумачень  не можна не згадати  й спроби
тлумачити  етнонім   _кімери,_кімерійці_  з  осет.   _goumiry_//_gumeri_,  груз.
_gmiri_, вірм. _gmir_, асір. _gimmirrai_,  які знову-таки означають  «велетень»,
«герой», «богатир». А те,  що два різні етимологічні шляхи дали один результат —
ще одне підтвердження на користь означеної гіпотези.

Дослідники-лінгвісти  ще  мають з’ясувати  весь  ланцюжок  мовних  трансформацій
етноніма й відповісти, як  саме відбувалося його поширення. Для нас важливе інше
—  етнонім  _кімери//сівери_  не  лише   отримує  вірогідне  тлумачення,  але  й
пропоноване  значення етноніма  цілком відповідає вимогам,  які  висуваються  до
самоназв. Суттєво  й інше: народ,  самоназва  якого індоарійська, і сам має бути
індоарійським.  Степан  Наливайко   звернув   увагу,   що  на   берегах  Боспору
Кімерійського,  з  якими  антична   традиція   постійно   пов’язує   кімерійців,
зосереджений значний  індоарійський мовний пласт. Що, в свою чергу, має свідчити
про перебування в цьому ареалі індоарійських племен.

Отож  у світлі нової  концепції  спробуємо  окреслити контури  етнічної  історії
Північного  Причорномор’я. Ще з  Гомера  античні автори  засвідчують  на берегах
Боспору _сіверів_,  але під назвою _кімерів_. Найраніша історія сіверів//кімерів
нам  поки  що  невідома,   але  пласт  кімерійської  топоніміки  обабіч  Боспору
Кімерійського вказує,  що ядро  кімерійського царства  було  тут.  Кімери-сівери
етногенетично  споріднені з народом, що його античні джерела й боспорські написи
називають _сінди_ й фіксують тут із VIII ст. до н.е.

Сінди,  як  і  їхні  родичі-меоти,  з  ІV  ст. до н.е. входять до  тисячолітньої
Боспорської  держави. Особливе місце Сіндики в  цій державі,  ймовірне  сіндське
походження  боспорської царської  династії Спартокідів  мовлять про  роль, що її
відігравали сінди. Наявність у сіндів державності, царської влади, багатьох міст
свідчить про тривалий історичний розвиток етносу на цих теренах. Ще Гомер згадує
на  берегах Боспору  «кімерійське  царство». Давні ж автори,  ставлячи  сіндів і
кімерів поряд, підтверджують цей зв’язок навіть на початку нової ери.

Ми ще недостатньо обізнані про народи Боспорської держави. Але безперечне те, що
з розпадом  її у  IV ст.  н.е. ці народи  не зникли. Очевидно, чимало літописних
племен сходить саме до цих давніх сіндо-меотських племен Приазов’я. Одне з них —
літописні  сівери, інше — половці. <14> Їхньою спорідненістю і може пояснюватися
тяжіння  сіверських  князів  до  Тмутораканського  князівства  й особливе  місце
половців  в українській історії.  Саме  ж  Боспорське царство  постає історичним
попередником Київської держави.

З  іншого  боку,  показовий   і   зв’язок  Боспору  з  Балканами.  Відповідність
_кімери-сівери-сінди_ на Боспорі і _фракійці-сівери-сінтії_  на Балканах і  собі
не випадкова,  але  це вже  тема  окремої розмови. Що, безперечно, дасть  ученим
підставу для висновку про етногенетичні зв’язки  між Балканами й Причорномор’ям.
Історичні дані,  свідчення  топоніміки, фольклор  і  матеріали мови…  вже  давно
наштовхують  на думку про  існування таких  зв’язків, —  зазначає  історик  П.М.
ретьяков.

Нині  можна говорити  про досить значний і  значущий  матеріал, який  не поясниш
простою випадковістю чи збігом. Факти промовляють самі за  себе, і вони змінюють
бачення української історії. Тож не така вже й неймовірна думка про те, що деякі
події «Махабгарати»  могли відбуватися на теренах Давньої України  і що участь у
цих подіях  могли  брати  предки  сучасних  українців.  Індійський  матеріал уже
сьогодні  плідно  працює   на   українську   історію,  вкотре  засвідчуючи  свою
вартісність  для  вивчення  найранішої  історії  й етногенези народів Північного
Причорномор’я.




* * *



Теза   про  індоарійські  народи  в   Північному  Причорномор’ї  зараз  особливо
актуальна. І це природно,  бо довгий  час  офіційна наука  численні індоарійські
факти ігнорувала, а етнічна  історія Надчорномор’я зводилася виключно до історії
еллінства  й  іранства.   І  хоча  більшість  дослідників  визнають  присутність
індоарійських народів у  Причорномор’ї, а  дехто взагалі вважає її незаперечною,
давня історія України ще не осмислюється по-новому. Новітні досягнення, надто  в
порівняльному  мовознавстві,  майже не  залучаються  до  досліджень  з  етнічної
історії.

Стан наших  знань із  давньої історії  України сьогодні явно незадовільний. Досі
немає бодай вірогідної версії нашої етнічної  історії, ми користуємося  штучними
схемами  кількасотрічної   давнини,  що  мають  хіба  історіографічну  вартість.
Водночас кожне намагання по-новому осмислити історію  України офіційна історична
наука сприймає насторожено. Особливо це стосується індоарійських досліджень, які
й  досі вважаються «єретичними»  в  науці.  Будь-яка  спроба  пролити  світло на
індоарійський  чинник  в <15> історії  України  зустрічає  неадекватну  реакцію.
Особисті  переконання  й  міркування  беруть  гору  над  науковою  полемікою,  а
історична аргументація часто наштовхується на небажання її зрозуміти.

Звісно, останні  роки вчать обережно ставитися до нових концепцій і гіпотез.  Це
почасти викликане окремими,  не завжди компетентними спробами сказати своє слово
з цієї проблеми, чим тільки профанується і дискредитується початково дуже плідна
ідея. Та й позбутися  відразу звичних уявлень і стереотипів нелегко. Але ж і без
нових поглядів, концепцій, гіпотез немає поступу історичної науки, без  них вона
— догма. Кожна науково  аргументована думка мусить бути почутою, а подальшу долю
її визначить наукова дискусія.

Перед   сучасною   історичною  наукою   стоїть   важливе   завдання:   розробити
методологічні  засади   з  дослідження  етнічної  історії  індоарійських  племен
Північного  Причорномор’я.  І чи  не найпершим серед  методологічних проблем має
стати питання джерельної бази й нового погляду на неї. Традиційну джерельну базу
з історії Північного Причорномор’я нині слід розширити за рахунок індоарійського
матеріалу. Йдеться насамперед про залучення до  історичних досліджень індійської
традиції  (у  тому  числі  епічної)  й  про  тлумачення  місцевої  ономастики  з
індоарійських мов.

Тривалий час вважалося, що індоарійські  народи задовго до появи писемних джерел
(принаймні  до  середини  ІІ тис.  до н.е.)  всі без  винятку  залишили Північне
Причорномор’я (хоча наявність їх тут у певний  історичний відтинок незаперечна).
При  цьому відверто ігнорувалися  сотні індоарійських  фактів,  і  історичних, і
мовних,  представлених  в  українській  ономастиці.  Водночас  попри  думку  про
безроздільне  панування  у  Північному  Причорномор’ї  народів  іранської  групи
значний шар  місцевої ономастики з іранських мов  не тлумачиться. Пояснення може
бути  лише  одне: слід  визнати наявність  у давньому  Північному  Причорномор’ї
народів, які, будучи споріднені іранцям за мовою, самі іранцями не були.

На  сьогодні  погляд на причорноморський світ як безумовно  іранський  застарів.
Нині виникає все більше підстав  бачити  давню історію Північного  Причорномор’я
дещо складнішою,  аніж  її  прийнято вважати. Основна теза української індоаріки
та,  що   в  Північному  Причорномор’ї,  на  теренах  України,  впродовж  усього
історичного  періоду зберігаються  сліди  індоарійської  мови  й  індоарійського
етносу.  Підкреслимо,  що  йдеться  зовсім  <16>   не  про  початкову  територію
розселення  індоарійських  племен,  або,  як  її  ще  називають,  прабатьківщину
індоаріїв.  Це — велика  самостійна проблема, в якій ще не скоро буде поставлено
крапку. Мова йде про перебування індоаріїв у Північному  Причорномор’ї, яке мало
постійний  характер. А коли так,  то слід зважати на  ту роль,  яку  відігравали
індоарійські народи в історії України.

Донедавна  індійський матеріал  майже  не залучався до  дослідження  української
історії. Мабуть, давався взнаки брак  фахівців —  індологів та іраністів, а то й
сама доцільність цього видавалася дослідникам  сумнівною.  Та й хіба  могло бути
інакше,  коли  давню  історію  України досліджували  й  досліджують  здебільшого
спеціалісти-античники,   а   історія   Північного  Причорномор’я   розглядається
переважно в контексті  грецької  історії?  Чи не тому  досі в  курс  вітчизняної
історії не включена історія Боспорської держави, що ціле тисячоліття проіснувала
на теренах України? Окрім грецьких міст-колоній до  цього найбільшого на той час
ранньодержавного утворення входило багато місцевих народів, про які ми не знаємо
зовсім  або  знаємо  вкрай мало. Водночас  вивчення  різноманітного  історичного
спадку Боспорської держави засвідчує не  лише виняткову роль місцевих народів, а
й дозволяє говорити про неї як пряму попередницю Київської держави.

Сьогодні будь-яка концепція  етнічної історії не може  вважатися  переконливою і
достовірною  без даних сучасного  мовознавства.  Водночас дослідженням  етнічних
процесів  у  Північному  Причорномор’ї  займаються  майже  виключно  археологи й
історики, які лінгвістичні  аргументи  враховують  неохоче,  недостатньо або  не
враховують взагалі.  Віднесення народів Північного  Причорномор’я до  так званих
«неписемних  народів» надовго  визначило  провідну роль  археології  у вирішенні
етнічних проблем української історії. Хоча й  зазначалося,  що неписемність ця —
поняття відносне, оскільки  зберігається роль ономастичних  джерел —  топонімії,
гідронімії,   етнонімії,   антропонімії.  За   безперечної  культурно-історичної
цінності археологічних матеріалів лінгвістична аргументація все ж є визначальною
у питаннях мови, отже, й етносу.

Тож  лінгвістичні   дослідження   про   індоарійський   елемент   у   Північному
Причорномор’ї  актуальні  й важливі. Слушно  каже  український дослідник Олексій
Стрижак, що «сучасна  наука, очевидно, ще до кінця не збагнула як грандіозності,
так і сміливості тих так званих  індоарійських лінгвістичних (і не тільки!) <17>
проблем  Північного  Причорномор’я,  які  щойно  встали   на  весь  зріст  перед
численними дослідниками  його  старовини».  У  таких лінгвістичних  дослідженнях
мають бути зацікавлені не так навіть мовознавці, як історики.

Вітчизняна  історія  сьогодні  потребує  уточнень,   а  в  багатьох  випадках  і
перегляду.  Саме  тому  посилюється  інтерес  до  індоарійських  студій, потроху
більшає  вчених у  цій  царині. А нечисленні покищо дослідження про роль і місце
індоарійських  народів  в  історії  Північного Причорномор’я,  отже,  й України,
знаходять свого читача  й мають  значний розголос.  Це засвідчила й перша книжка
українського   сходознавця-індолога   Степана   Наливайка   «Таємниці  розкриває
санскрит»,  видана  в   2000   році,  а  в  2001  перевидана.   На   величезному
фактографічному й  культурологічному індійському й українському  матеріалі  вона
розглядає давні  й сьогочасні українські реалії, проливає світло на багатовікову
українську  історію, культуру,  мову, часто-густо обібрану, перекручену й  хибно
витлумачену. У вступному слові до  книжки автор зазначав, що на цьому терені нас
чекають іще багато несподіванок і відкриттів.

І нова книжка Степана Наливайка — «Індоарійські таємниці України» — повною мірою
підтверджує  це. Закономірне  продовження першої  книжки,  вона  значно розширює
індоарійські обрії України.



СЕРГІЙ                                                                НАЛИВАЙКО,
_науковий_співробітник_науково-дослідного_Інституту_українознавства_МОН_України_
<18>






Розділ I. ЕТНОНІМІЯ





Давність назв _Україна_ та _українці_




Скіфія на давніх картах розташована під знаком  Тельця, тобто Бика,  Тура. Через
це Україна, колишня Скіфія,  для стародавніх народів —  _Країна_Тура,_Бика_. А я
вже  висловлював  думку, що назви_Таврика,_Скіфія,_Русь,_Україна,_Волинь_ (як  і
_Буковина,_Гуцульщина,_Бойківщина_) —    семантичні    двійники   й    означають
«Край/Країна Тура/Бика» (ТРС, 28–38).

«Влесова  книга» на  дощечці 7-є мовить:  «Ми  —  коровичі:  скіфи, анти,  руси,
боруси,  сурожці» (ВК, 160). Термін _коровичі_ означає  і  _бичичі,_туричі_, бо,
зокрема, польське діалектне _karv_, споріднене з етнонімом _коровичі_, означає і
«корова», і «бик»,  що засвідчує  виняткову давність  цього  слова. _Коровичі_ —
передача  етноніму,  який  у цій пам’ятці  ІХ  ст. звучить  _кравенці_,  а  це —
найдавніша писемна  фіксація сучасного етноніму  _українці_.  Водночас  кожне  з
означених  терміном _коровичі_ племен  — теж _коровичі,_бичичі,_туричі_,  вони —
семантичні  двійники.  Автор   «Влесової   книги»  недвозначно  самоідентифікує,
самоототожнює   себе    і   свій   народ   з   коровичами-кравенцями-українцями,
конкретизуючи,  які  саме складові творять  і  наповнюють реальним  змістом  цей
збірний етнонім. І  робить  він це  упевнено,  без вагань  та застережень, даючи
зрозуміти,  що  вже  в  його   часи  це  був  етнонім  сформований,   усталений,
загальновідомий.  Водночас  рядок  із «Влесової  книги»  наочно  ілюструє,  яких
історичних  глибин  сягає етнонім  _кравенці-українці_.  Бо на  теренах  України
тільки писемна історія знає скіфів, теж кравенців, щонайменше зі зламу ІІ-І тис.
до  н.  е. Хоча,  звісно,  етнонім  _скіфи_ існував  і  до  цих  перших писемних
фіксацій.

Найдавнішим санскритським відповідником польському  _karv_  є _go_  (_gu,_gau_),
яке теж означає і «корова», і «бик». Тож у санскриті «країна бика-тура-корови» —
_ґо-раштра,_ґо-радж’я_ або_ґо-деша_, тобто _ґо-країна_. Тому цілком імовірно, що
_У_  в _Україна_ — залишок первісного _go,_gu,_gau_  (пор. англ. _cow_) — «бик»,
«корова». Що така  трансформація можлива,  засвідчують непоодинокі  мовні факти.
Найперше, санскр. _go,_gu_ в українській мові  відбите  як _ха,_хо,_ху,_го,_гу_.
Наприклад, хінді _gosayin_ — «господар» (досл. «власник корів») і укр. _хазяїн_,
санскр. _gudabha_ і  укр. _худоба_, індійські імена  _Gopta,_Goptar_  —  «Воїн»,
«Цар» (досл. «Охоронець корів») і українські прізвища _Хопта,_Гоптар_, престижне
в індійців воїнське ім’я _Gomukha_ — «Биколикий» й українське прізвище _Хомуха_,
ім’я бога-пастуха й бога-воїна Крішни_Ґопал,_Ґопала_ — «Воїн», «Цар» (досл. <21>
«Охоронець  корів»,  «Пастух»)   й  українські  прізвища_Гупал,_Гупало,_Гупалов,
Гупалюк,_Гупаленко_. Тож _Ґо-країна_ могло мати й форму _Гу_-_країна_,  звідки й
_У-країна_. А _Гу-країна_ могло мати  різновид _Ву-країна_, звідки і _В-країна_.
Приклади підтверджують і це. Назва _Умань_ у просторічному мовленні звучить і як
_Гумань_, і як _Вумань_,  а жіноче ім’я _Устя_  — як _Густя_ і  _Вустя_. Подібні
приклади дають інші  мови: укр. _горобець,_гострий_  — рос.  _воробей,_вострый_,
іран.  _Гураз_  і _Вараз_— «Вепр»,  іран.  _Віштасп_ — грец.  _Гістасп_, санскр.
_удра_  «вода» — лат. _hydros_ — укр.  _видра_ («водна тварина»), санскр. _віра_
«богатир» — грец. _heros_ «герой» — іє. _wiros_ «чоловік», «муж» тощо.

Санскр. _go_  відбивається  і як _а_ чи _о_. Це  ілюструють, зокрема, індійський
теонім _Гопалан_ (_Go+palan_) і грецький  теонім _Аполлон_ (_A+pollon_). Функції
обох божеств  тотожні,  як  і  імена, що означають  «Захисник  корів», «Пастух»,
переносно —  «Воїн», «Цар»  (ТРС,  93–99). Тож  індійське  _Gо_  в  такому  разі
передане  грецьким _А_. Так  і  санскр. _gotra_ — «рід» (досл. «гурт корів») має
українську форму  _отара_. Певно, й назва _Одеса_ —  теж «Край Бика», що постала
від  первісного  _Годеша,_Годеса_,  де  _деша,_деса_  —  «край»,  «країна» (ТРС,
142–152).  Одещина  багата  на  трипільські  пам’ятки, пов’язані  з  поклонінням
Бикові. У самій Одесі (на Молдаванці) й Білгород-Дністровському неподалік (давня
_Тіра_) знайдено написи ІІІ ст. з іменами Шіви, чия тварина й атрибут — бик.

У багатьох  народів  бик,  тур  — живе  втілення  досконалої  краси, нездоланної
могутності  й  божественності, а  в давніх  уявленнях вони  посідали першорядну,
навіть світотворчу роль. Це  видно  і  з українського  фольклору.  Наші  колядки
згадують  золотохвостих  корів із  зірками  на боках  і турів золоторогих. Бик в
українському фольклорі  — символ творення, парубок,  чоловік —  віл,  дівчина  —
телиця, жінка, земля — корова. Така символіка переповнює наші весільні  пісні та
обряди.

За «Атхарваведою», бик тримає розпросторені землю, небо й повітряний простір між
ними. Божество,  правитель чи могутній воїн  — теж  бик,  тур. Монети індійських
царів містять напис _джаяті_врішах_ — «хай славиться  бик», зображають бика біля
стовпа-юпи, який уособлює місце жертвоприносин і центр усесвіту. Давньоіндійські
трактати  закликають віддано служити корові-бикові, <22> всіляко вшановувати їх:
вішати  на шию  мелодійні дзвіночки,  змащувати  й  фарбувати  роги,  прикрашати
вінками й  гірляндами,  обдавати запашними куривами,  підносити  найкращий корм.
Благоговійне ставлення до  худоби  й  досі відчутне на Гуцульщині,  назва якої і
означає «Край бичичів, туричів».

Та найголовніше, бик — уособлення праведності, закону, дгарми. _Дгарма_ (у ведах
_арта_) — основоположне  поняття  індійської  філософії,  що  означає  світолад,
вселенський  закон,  непохитність космічних  процесів  (зміна  зими  весною, дня
ніччю, рух  небесних  світил,  плин  річок  тощо).  На  _арті-дгармі_ тримається
впорядкований,   організований,  справедливий   світ,   його  моральні,  етичні,
суспільні, релігійні устої. Як на опорах  тримається міст, так і світ тримається
на бикові-дгармі.  Мостова  опора в українській мові  — _бик,_  що якраз і  може
сходити  до  давніх уявлень про бика — опору світу. Санскр.  _вріша_ —  «бик»  і
_дгарма_ в індійському епосі — синоніми.

Людина має беззастережно  дотримуватися традиційної дгарми —  законів і приписів
свого суспільства, племені, стану, роду. Людська дгарма — правдивість, чесність,
незлобивість, непричинення  зла  живому,  чистота помислів.  Власна  дгарма вища
загальнолюдської моралі  чи  етики.  У кожної  людини своя  дгарма,  залежна від
походження,  соціального  статусу,  віку. Для  брахмана-жерця  дгарма-обов’язок:
вивчення  і донесення  до  людей  вед  — священних  знань,  здійснення пожертв і
ритуалів. Дгарма воїна-кшатрія — захищати країну й народ від ворога, справедливо
правити  державою.  Дгарма  селянина-вайш’ї  —  обробіток  землі,  тваринництво,
торгівля.  На  першій  стадії життя (усіх стадій  4)  дгарма-обов’язок  людини —
освіта,  на другій — одруження,  чесний  заробіток,  утримання сім’ї,  неухильне
відбування обрядів і ритуалів. Порушення дгарми карається покутою,  вилученням з
громади, іншими формами громадського осуду.

Вищий вияв дгарми — держава, санскр. _раштра,_ратта_. Вона — гарант дгарми,  яку
сповідує, покріплює, оберігає, захищає, а за порушення її — і карає. Країна, яка
не сповідує дгарми — _а-дгарма_  «безвірна», _а-раштра,_а-ратта_ — «не-держава».
Санскр. _дгарма_  й укр.  _держава_ — споріднені: в  обох словах  наявна  основа
_dhar_  —  «держати»,  «тримати».  Бик  —  царський  символ, на стягах царів він
засвідчував  їхню  відданість дгармі.  Бик  і  _дгарма-чакра_ — «колесо  дгарми»
прикрашають герб  сучасної Індії, дгарма-чакра  — центральний елемент і  її <23>
триколірного державного прапора. Дгарма  невіддільна від Істини, Правди, _Сатьї_
(санскр. _сатья_ й укр. _суть_ тотожні), тому на гербі й санскритський  вислів з
упанішад: _сатьямева_джаяте_ — «тільки істина перемагає». Усім цим давня  країна
й нині засвідчує своє прагнення іти шляхом істини, праведності, дгарми.

Дгарму формують _шастри_ — священні книги.  А в ІІІ ст. до н.е. жителі Херсонеса
Таврійського, літописного Корсуня, звідки в Х ст. прийщло до Києва християнство,
у  так званій  _Херсонеській_присязі_, знайденій  у 1890–1891 рр. на центральній
площі  Севастополя  біля  колишнього  Володимирського собору,  клянуться:  «…  я
охоронятиму для народу  _састер_  і  не  розголошуватиму  нічого  потаємного  ні
еллінові (!), ні варвару…»  (КЛХ, 10). _Састер_ тут суто  індійський термін  для
священних  книг — _шастр_, які  регламентували життя давнього індійця. Наявність
цього  винятково  давнього для  давніх і  сучасних індійців  терміну  на теренах
України   важко  переоцінити.   По-перше,   він   засвідчує   етнічну  осібність
херсонесців-таврів  від  греків  і варварів, довколишніх  племен.  По-друге, він
засвідчує  індоарійську  приналежність  таврів, столицею  яких  і був  Херсонес,
літописний    Корсунь,   який    має   свого   двійника   на   Черкащині,   нині
Корсунь-Шевченківський.  По-третє,  термін   _шастри_  винятково  важливий   для
зрозуміння багатьох  історичних реалій, явищ, подій та процесів  і в цьому,  і в
суміжних ареалах.

Все життя давнього і сучасного індійця  регламентується приписами, викладеними в
шастрах,  священних книгах,  найпершу й найавторитетнішу частину  яких складають
веди.  Ці  приписи  в сукупності складали  морально-етичні  засади  суспільства,
_дгарму_. Поняття _дгарма_  не просто  віра  чи релігія,  воно  набагато ширше й
охоплює  такі категорії  як моральність, праведність,  чеснотливість,  неухильне
дотримання  релігійних і  громадських  обов’язків тощо. На дгармі,  викладеній у
шастрах, базувалися устої суспільства, його етичні, правові норми.

Так що  шастри  (отже,  й  дгарму)  Давня  Україна  знала  ще  два  з  половиною
тисячоліття тому, хоча, звісно, вони існували й до  цієї першої писемної згадки.
Шастри  утверджували  віковічність і  непорушність  чотиристанового  суспільного
поділу. А  такий  поділ у  Давній Україні існував і до Херсонеської присяги.  Це
засвідчує скіфська легенда про Тарґітая та його трьох синів, передана  Геродотом
у V ст.  до  н.е.,  про  4  магічні дари,  що  впали  з неба  й  далися  до  рук
наймолодшому з трьох  братів,  Колаксаєві  — золоті  чаша,  сокира, плуг  і ярмо
(Геродот, IV 5–6).  Символіка  небесних  дарів,  хоча  про неї  досі  дискутують
дослідники, прозора навіть для  пересічного  сучасного індійця:  чаша символізує
жерців, сокира  — воїнів, плуг  — землеробів, а  ярмо — залежних общинників. Тож
скіфи-сколоти, Колаксаєве плем’я, знало поділ  суспільства  на  4 стани,  а це —
неодмінна  ознака  дгарми,  праведності. Такий  поділ  знали  й  предки сучасних
українців, бо їхні прізвища відбили всі 4 санскритські терміни на означення  цих
станів. Як і скіфи,  предки сучасних  українців  знали чотиристановий суспільний
поділ.  Знали  вони, як і індійці,  поділ людського життя  на  чотири етапи, теж
освячений   шастрами.  Причому  ці   етапи   (в  індійців   —  _ашрами_)  у  них
співвідносилися  з чотирма порами  року й чотирма сторонами світу:  дитинство  —
весна і схід, юність — літо й південь, зрілість — осінь і захід, старість — зима
й північ.

За  давніми уявленнями,  назва  «Країна  Тура,  Бика»  була  рівнозначною  назві
«Праведна країна»,  «Країна Дгарми-Арти», «Артанія». Саме за  таке  значення для
Давньої  України промовляють  факти: скіфи-сколоти й таври-руси-поляни  — вони ж
коровичі-кравенці-українці  —  сповідували  дгарму.  Та  й  для  деяких античних
авторів скіфи-кравенці — найсправедливіший і найправедніший народ.

Трипільську культуру в Україні і рівночасну їй Хараппську культуру в Індії якраз
і  споріднює найбільше  культ  Священного  Бика.  Хараппські печатки  знають три
різновиди биків: _махокша,_укшан_ і _ґаура_. Найчастіше  зображуваний _махокша_,
інакше _великий_індійський_бик_: з горбом,  сильним тулубом, розлогими  рогами й
довгою шерстю під шиєю,  що звисає до передніх ратиць. Іноді в нього гірлянда на
шиї  —  отже,  його  неабияк  шанували.  Із  ним  пов’язаний своєрідний  елемент
поховальної обрядовості: на  13-й день  по смерті  арія, когось  із  трьох вищих
станів  (брахмана, кшатрія чи  вайш’ї),  бика-махокшу  таврували —  ставили знак
тризубця, потім  відпускали на волю,  і він міг  безкарно пастися, де  й скільки
захоче.

_Укшан_, або _укша_ (пор.  англ. _ох_) менший за махокшу, безгорбий, але теж  із
розлогими рогами. Це звичайна тяглова тварина для запрягу й  оранки, традиційний
український віл. У ведах _укшан_ везе колісницю,  в якій сидить _Уша_ — Вранішня
Зоря. _Укшан_ — ім’я Сонця, Місяця, Аґні-Вогню, Марутів (_Мариці_  «Влес-книги»,
«вітри, Стрибожі внуки» «Слова»). Індійське воїнське  ім’я_Укшан_—  «Бик», «Цар»
тотожне  українському  імені  _Оксен_   (жіночий  варіант   _Оксена,_Оксана_   —
«Правителька», «Цариця»). Інше воїнське  ім’я,  _Укшіта_,  тотожне  українському
прізвищу  _Оксюта_.  Санскр.  _Укшіта_  —  «Ярий»,  «Повний   снаги»,  звідки  й
слов’янське  означення  Шіви-Рудри-Рода   —  _Ярило_.  Загальноскіфська  святиня
_Ексампай_,  про  яку пише Геродот, і містить  у своїй  назві  _укшан._Ексампай_
(_укшан+пая_  «вода»)  означає  «Бик-ріка»,  як і  _Гіпаніс_  —  Південний Буг в
античних  авторів,   на  якому   Ексампай   стояв.   Назва   _Гіпаніс_  (санскр.
_Ґу_«бик»_+пані_  «вода»)  тотожна  назві  _Кубань_ —  в  античних  авторів  теж
_Гіпаніс_ (ТРС, 131–141).

_Ґаура_ — короткорога, могутня,  люта на вигляд тварина, іноді зображувана перед
коритом  чи яслами з кормом  для  вмиротворення  її.  Це  дикий  бик, тур, важко
приручуваний. Саме з ним  різні  епоси порівнюють царів і могутніх воїнів,  коли
треба  підкреслити  ярість і  бойову снагу.  Шіва і  його дружина  у  войовничих
іпостасях  мають  імена _Ґаура_ й  _Ґаурі_—_Тур_ і _Туриця_.  У «Слові» воїнську
доблесть  означують  епітети _яр-тур_  і _буй-тур._Gud,_gut_ —  «бик», відбите в
етнонімах  _гуцули_  (_гут+ул+и_  —   «бичичі»,  «туричі»)  та  _сугуди_-_согди_
(_су+гуд+и_  —  «могутні  бики»),  шумерські клинописні тексти вживають  якраз у
значенні «богатир», «герой».

Тож усі три вищі стани (_арії_) давньоіндійського суспільства мали своїх  биків:
у брахманів — _махокша_, у кшатріїв — _ґаура_,  у вайш’їв — _укшан_. Для кожного
стану його бик і був головним об’єктом поклоніння. Загальна назва самця, бугая —
санскр. _вріша_ (хінді _вріш_), досл. «зрошувач»,  «запліднювач». Шіва має  ім’я
_Вріш_,  тотожне язичницькому_Влес_, яким із прийняттям християнства означується
святий  _Власій_,  покровитель худоби. Із  _вріш_  споріднене санскр. _врішті_ —
«дощ», «вода», основа  _вріш_ означає  «осипати  дарами» й  «дощити»  (пор. укр.
_роса,_росити,_зрошувати_, а початкове _в_ у санскриті, як і в українській, може
випадати).  Посилати  дощ, отже, дарувати  добробут,  багатство — одна з функцій
Вріши-Влеса.   Бо  він  і  Небесний  Бик,  що   запліднює   Корову-Землю   своїм
сім’ям-дощем. Тому Влес і стояв у Києві  на  березі Почайни.  Санскритська назва
сузір’я Тельця, під яким розміщена Давня Україна — _Вріш_, тобто _Бик_.

Тож зв’язки Києва й літописного Корсуня, кримських таврів і подніпровських русів
не  випадкові,  вони  споконвічні й неперервні. Недарма через тринадцять століть
після Херсонеської  присяги великий князь  Володимир саме з  Корсуня, колишнього
Херсонесу,  приніс  до  Києва  християнство,  привів  християнських священиків і
привіз  християнські  регалії.  А  захисницею  і  покровителькою,  <26>  матір’ю
Херсонеса-Корсуня,  за  тією ж Херсонеською  присягою, була богиня Діва, тотожна
індійській Деві  — «Богині». Така ж  захисниця-покровителька була і  в  Києві, в
язичницькому  пантеоні  Володимира. Це жіноча  іпостась Влеса-Велеса — _Мокоша_,
тотожна індійській _Махеші_, «Великій богині». _Махеші_ й  _Деві_ або _Махадеві_
в Індії — одне з  імен дружини Шіви-Вріши. Саме Мокоша була Покровою, Берегинею,
Матір’ю Києва і всіх міст  Київської Русі. Саме їй завдячує  крилатий вислів про
«Матір  міст  руських», який дожив  до наших днів  і  об який  поламано  стільки
словесних  списів. Він побутував іще в ІІІ  ст. до н.е., бо й Херсонес-Корсунь —
теж таврське, тобто руське місто. Подніпровські руси, очолювані своїми  князями,
не  раз  добувалися  літописного Корсуня,  де жили таври-руси-кравенці. Вони  не
забували   своїх   предковічних  земель  і   святинь,  своїх   кровних  родичів,
спорідненість з якими, судячи з усього,  ще добре  відчувалася й усвідомлювалася
за часів Київської Русі.

Саме  з _вріш_  споріднені етноніми  _руси,_русичі,_русини_й назви  _Русь,_Рось,
Росава_ тощо (ТРС, 28–38).  Візантійський автор ХІІ ст.  Іоан Цец прямо каже, що
назва  таври тотожна назві руси. «Влесова  книга» багато уваги приділяє ареалові
сучасного Криму, давньої Таврики, але знає тут тільки русів,  а не таврів. Тобто
таври  — руси,  етнонім _таври_ —  грецький переклад  місцевого етноніму _руси_.
Візантійські джерела називають русів таврами або тавроскіфами. Великий київський
князь Святослав для візантійців —  ватажок  тавроскіфів.  Візантія не  розрізняє
Русь Причорноморську й Русь Подніпровську — для неї це дві частини одного цілого
(ТРС,  28–38).  Слова  Іоана  Цеца  підтверджує  «Влесова  книга»,  мовлячи  про
коровичів-кравенців-українців,  невід’ємною частиною яких були руси-таври. Тобто
назва  _Таврика_ тотожна назві  _Русь_,  а  етнонім _таври_ тотожний  етнонімові
_руси,_русь_. Назви _Таврика_ й _Русь_ — семантичні двійники, вони тотожні назві
_Україна_ й  означають  «Країна  Тура-Бика»,  а  насельники  Таврики  й  Русі  —
_таври_-_тавріани_  й  _руси_ — «жителі  Країни  Тура-Бика».  Тобто  ті  ж  таки
_гу-країнці,_українці_.

І   назва   _Бористен_  в  античних  авторів  на  означення  Дніпра  —  первісне
_Вріш+дану_, де _Борис_ грецька  передача санскр.  _vrish_ —  «бик»  (у грецькій
відсутнє _v_, тому в запозичених словах його замінює _b_).  А _тен_ ще ведійське
_danu_ — «потік»,  «ріка» (пор. грецьку назву Дону —  _Танаїс_). Тобто  гідронім
_Бористен_, як і _Південний_Буг-Гіпаніс_ та _Кубань-Гіпаніс_, як і _Ексампей_ та
_Рось_, означає «Бик-ріка».

Давня Ольвія теж називалася_Бористен_.  Але топонім  _Бористен_  <27> —  грецька
передача санскр. _vrish_+_sthan_, де  _sthan_  —  «місце», «місцевість», «край»,
«країна», тотожне укр. _стан_  (від  _стояти_,  санскр. _stha_) й  споріднене  з
українськими   суфіксами   місця  —   _ще_  (_селище,_городище,_капище,_замчище,
річище_) і — _щина_ (_Київщина,_Одещина,_Черкащина,_Гуцульщина,_Троєщина_ тощо).
Тож  топонім  _Бористен_ означає «Край/Країна  Бика»,  а  _бористеніти_—_«жителі
Країни Бика», тобто _гу-країнці,_у-країнці_. Етноніми _бористеніти_ й _українці_
тотожні  структурно  і  значеннєво,   вони  —  семантичні  двійники.  Фіксований
античними авторами із середини І тис. до н.е. етнонім _бористеніти_, безперечно,
в  своєму  етнічному  середовищі і  в первісній формі існував  задовго  до своїх
перших писемних фіксацій. І має сходити щонайменше до трипільських часів.

Поклоніння   Бикові-Корові  особливо   властиве  Трипіллю.  Розписна  скульптура
засвідчує парний орний запряг  волів на  Подніпровському Правобережжі  ще в  ІІІ
тис.  до  н.е.  У трипільських  шарах  на  Росі знайдено  глиняну  модель храму,
прикрашену   бичачими  рогами.  Роги   взагалі  характерна   риса   трипільської
образотворчості.  Про це  свідчать численні  наліпи  на  посуді, ручки  ложок  і
черпаків у вигляді  рогів, посуд з вушками-рогами, на  посуді  — бики в запрягу.
Трипільці закопували під долівками  черепи з рогами биків,  тримали їх у хаті на
покуті. Костяна  пластинка  у  формі  бичачої голови  пунктирно зображає  жіноче
божество. Знайдена 1946  року  в  Херсонесі  Таврійському  теракотова  пластинка
зображає жінку-божество з  головою корови. Там же знайдено й монети, де з одного
боку  бик,  а  з  другого — богиня Діва,  захисниця Херсонесу, тотожна київській
Мокоші, захисниці  Києва і міст  руських (СІ, 212–226). Так  що й  Трипілля,  як
свідчать   факти,  «Країна   Бика»,   _Гураштра,_Гуратта_,  звідки,  можливо,  й
_Оратанія_.  І  якщо  ареал  Трипільської  культури  —_Гу-ратта_,  де _ратта_  —
«країна»,  то насельники  її  —  _гу_-_ратти_,  тобто  ті  ж  таки  _гу-країнці,
у-країнці_.

Тож  з  усього  сказаного  випливає  низка   значущих,  ба  навіть  кардинальних
висновків,  і серед  них  найголовніший: назви _Україна_  й_українці_ набуток не
недавніх, а найдавніших історичних часів. У  формі своїх семантичних  двійників,
однакових із  ними структурно,  але  різних лексично, етнонім _українці_ й назва
_Україна_  існували  на наших  теренах  упродовж  тисячоліть  —  у  трипільські,
скіфські, долітописні й літописні часи. Існують і нині.

Вони,  як і  сам  народ,  як  і  країна  цього  народу,  котрі  собою означують,
незнищенні. <28>






В глибінь тисячоліть слідами _чорних_турів_





1_._Калакура_і_Калатура_




Ярослав Калакура, відомий сучасний  історик і бібліограф,  під час одного нашого
спільного  семінару  з  українознавства  в  київському  Будинку  вчителя,  де  я
розповідав про давні  українсько-індійські зв’язки, поцікавився в  мене, що може
означати його прізвище.  Я відповів, що  в нього цілком  індійський вигляд  і  з
санскриту  воно — семантичний двійник українських  прізвищ _Чорновіл,_Чорнотур_.
Бо санскр. _kala_—  «чорний»,  а  _kura_(хінді  _kur_) —  «бик»,  «тур». Ярослав
Степанович мовив, що це схоже на правду, бо в його рідному селіпобутує іпрізвище
_Калатура_, яке, виходить, тотожне прізвищу _Калакура_.

Зараз яможу  долучити  сюди  й іранські  факти:  осет.  _kur,_kyr_,  іран. _kur,
kurush_,  памірське _gur_—  «бик» (СИФ, 201).  Український  антонім  до прізвища
_Калакура_, що  має і форму _Калакур_, — _Білокур_, тотожне  прізвищам _Біловол,
Білотур_і _Білогур_.

Вже  після  тієї нашої  розмови  мені  до  рук  потрапила  книжка  Дмитра  Шпака
«Тлумачний словник топонімів  села Старі Кути» (Львів, 1998). І в ній  я знайшов
назву _Калатура_й підтвердження тому, що я казав тоді Я.С.Калакурі. Дмитро Шпак,
багаторічний і невтомний дослідник рідного краю, пише,  що _Калатура_— урочище з
потічком на Косівщині, колись священний гай, де водилися могутні  й священні, як
і дуби тут, тварини. Й ілюструє сказане щедрівкою:

 Поїдемо ж ми…ЗА ЧОРНИМ ТУРОМ…
 Та єк надибавЧОРНОГО ТУРА,
 ЧОРНОГО ТУРА, грубого звіра;
 І сніпок стрілочок не долітає,
 І тугий лучок не дострілює,
 Ясна шабелька не дорубає:
 Та сивий коник із ніг спадає,
 Гордий молодець із страху вмліває…

Автор  книжки  слушно зауважує,  що цей  щедрівчаний тур  якраз і  живе в  назві
_Калатура_.  Щоправда,  вірно  визначивши _тура_в назві,  перший  компонент  він
визначає як «коло», «біля». Тож уся назва отримує тлумачення  «Коло тура», «Біля
тура» або «Там, де (є) тур» (ТС, 61–66). Насправді ж _Калатура_й означає те, про
що мовить  давня щедрівка —  _Чорний_<29>  _Тур,_Чорнотур_. Далі Д.Шпак наводить
деякі  цікаві й  пізнавальні  факти  — свої  і  з  книги  А.Крищука  «Українська
міфологія» (Тернопіль, 1994). Дещо з того повторимо своїм викладом і ми, іноді з
коротким коментарем.

Тур — бог ратної справи,  могуті, незламного духу,  віри.  Ідол його  мав вигляд
чоловіка з залізною головою тура, роги в нього —  срібні,  тулуб — у кольчузі, в
правій руці — короткий спис  чи меч. У нього просили краси й сили, а найдужчих і
найхоробріших юнаків називали _турами_.

В  індійців  бик  теж  уособлював віру,  закон, вважався  опорою впорядкованого,
справедливого,  праведного світу. У Давній Індії самців  чорної масті жертвували
Варуні,  богові-охоронцю космічного  закону  й західної  сторони світу, згодом —
владиці  водних  просторів,  як  і  грецький  Посейдон.   Варуна  —  покровитель
воїнського  стану,   з  ним   ототожнювався   племінний  ватажок,   князь,  цар.
Слов’янський  аналог Варуні  — _Дажбог_,  а русичі, княжа дружина  в  «Слові»  —
_Дажбожі_внуки_. Тож  і  Дажбог мав  пов’язуватися з  чорним  биком-туром  (ТРС,
68–81). В Україні жертвоприносини чорного бика зафіксовано востаннє 1520 року.

На Галичині  у  вересні  відзначали _Туриці_—  свято Тура. Селом водили молодого
бичка й приспівували: «Ой Туре, Туре, Туре небоже, ой повернися та й подивися. А
в господаря пана Івана, в оборі прибуток, честь йому й шана…»

Що в  Галичині  відзначали _Туриці_— не  дивно,  бо ж і _галичани_—_чорнобичичі,
чорнотуричі_, і _Галич_— «Чорнобиків», і _Галичина_— «Край Чорного Бика». Та про
це далі.

Тур  був великий і  грізний,  його  боялись  і  підносили  йому  щедрі  дарунки.
Купальської ночі Тур виходив із кам’яної гори, ревів, аж  двигтіла земля, й ішов
випасати цвіт папороті, аби ніхто той цвіт не знайшов, бо тоді людина розумітиме
мову природи.  Небіжчика везли в останню путь запряжені в сани  воли, без огляду
на пору року чи на те, є сніг чи ні.

Шаноба  до тура-бика збереглася  в Карпатах чи не  донині. На Гуцульщині  й досі
відчутне  благоговійне ставлення  до  худоби.  Слово  _гуцул_і  означає  _бичич,
турич_(_гут,_гуд_«бик»    +     _ул_«-ів//-ов»),    а     _Гуцульщина_—    «Край
бичичів-туричів».

Захопливу  оповідь  про  полювання  на  тура  Купальської  ночі  подає гуцул  Ю.
едькович. Оповідання П.Куліша «Орися» містить романтичну легенду про золоторогих
турів, їх оспівують наші щедрівки. «Влес-книга» знає жіночу іпостась Тура-Бика —
корову Замунь. <30>

Санскр. _go,_gu,_gau_— «бик», «корова» означає  і  «земля», бо корова й  земля —
обидві годувальниці. Певно, грец. _geo_«земля» та санскр. _gau_«корова», «земля»
споріднені.     За     «Влес-книгою»,     від     корови     Замунь     походять
_коровичі-кравенці_-_українці_.  А іран.  _zamin_якраз  і  означає «земля».  Тож
_Корова-Замунь_— це і є _Корова-Земля_.

_Кала_в   прізвищах   _Калакура_й_Калатура,_Каль_у   назвах   тотожні   санскр_.
kala_—_«чорний»,_«темний»,_вони широко відбиті в українських гідронімах: _Калка,
Калець,_Кальник,_Кальчик,_Кальна,_Кальнівка,_Кальниця,_Кальничка,_Кальновець,
Каламутка,_Калило,_Калище,_Калюс,_Калюсик,_Кальміус,_Калагірка,_Калигірка,
Кальниболотка,_Калуш,_Кальновий_Ярок_тощо (СГУ, 228–232).

Назви  з _kala_—  «чорний»  виявляє  в  Криму  і  тлумачить  (іноді  під  знаком
запитання)   О.М.Трубачов,   російський   дослідник   індоаріки   в   Північному
Причорномор’ї:

_Кала-міта_(=     Інкерман,     Каламіт).     Від     д.-інд.     _kala_«темний,
чорний»+_mita_«збудований» (від _mi_- «зводити», «укріплювати»);

_Кала-рас_— «Чорна ріка» (?);

_Калі-ера_— «Чорна гора» (?).

Порт венеціанців між Судаком і Феодосією, в околицях Карадагу (ХІІІ-ХV ст.; 1367
року захоплений генуезцями,  1475 — зруйнований  турками).  І _Карадаг_—  «Чорна
гора»;

_Калі-стана_(_Каллістон_) —  перевал  між  горами  Шуврі  та  Хріколь  у  Криму.
Виводиться від  д.-інд.  _kali_«чорна», як ім’я богині  Калі  (дружина  Шіви), й
_sthana_«місце». Тобто «Місце (богині) Калі», «Святилище Калі»;

_Калі-тіра_— «Чорний берег» (?).  _Calitera,_Callitera_(1367), _Callitra_(1480),
_Callitta_(1514) — назва Ялти на італійських картах і в документах;

_Калі-варді_—  «Чорна вода»;_Caliordi_—  одне з шести міст  внутрішньої Таврики.
Пор.  д.-інд.  _vardhi_«океан»,  _vari_«вода».  Можливо,   назва  тотожна  тюрк.
_Кара-су_— «Чорна ріка» (ІА, 244–245).

У цих назвах, задовільне чи незадовільне їх тлумачення (можливі й інші пояснення
деяких із цих  назв),  безсумнівний  перший  елемент,  пов’язуваний  із  д.-інд.
_kala_— «чорний»  чи _kali_—  «чорна».  Тлумачення  _Калі-стана,_Каллістон_(пор.
укр. _стан_)  як  «Місце,  Святилище Калі»  дуже  ймовірне, зважаючи  на рясноту
«дівиних» назв у Криму й по всій Україні  і  на  те,  що  святилища богині  Діви
зводилися на високих пагорбах і стрімких скелях. А _Калі_«Чорна» грізна іпостась
саме Діви-Деві — «Богині», дружини Шіви, інше ім’я якого _Вріш_— «Бик»,  тотожне
нашому _Влес_.

І  самі  тури  рясно відбиті в українських назвах: ріки  _Тур,_Туринка,_Туричка,
Тур’я,_Турійка,_Турочка,_Тур’янка,_Турла,_Турець_(озеро),   <31>   міста   _Тур,
Турів_і    село    _Турів_на    Чернігівщині,    _Туриця,_Турея,_Турівля,_Турка,
Тур’ї_Ремети_на  Закарпатті  й  Львівщині.  Лише  топонімів із _Тур_в Україні  —
близько ста, особливо  їх багато  на Закарпатті  й Волині (ТСУ, 359). Волинський
письменник Віктор Лазарук в  екологічному романі «Світязь» пише: «Давня Волинь і
Полісся — то край  вічних  дощів,  невловимих  ятвягів  і диких  турів.  Тур був
поширений  по  всій  Європі й  особливо  на  Волинському  Поліссі.  В  Затурцях,
Туропині, Туричанах,  Туровичах, Турі й Турійську  легендарні буй-тури  водилися
масово.  Звір  пасся на  березі Тур-озера  й Туреченського,  пив  шовкову воду з
тихоплинної Турії.  Такої густоти  турової топонімії не  знає жодна  європейська
країна. Але не тільки в географічних назвах тур продовжує жити. Він увічнив своє
ім’я в людських прізвищах…» Останній представник  цього найдавнішого виду тварин
на землі загинув 1627 року.

У  Давній  Індії, як згадувалося, самців  чорної масті жертвували  Варуні,  який
асоціювався з нічним небом, тоді як Мітра — з  денним.  «Варуна — це ніч» мовить
давній  текст.  Цар  чи  князь  коронувався  на  престол тільки  вночі.  Санскр.
_varuna_й  укр. _вороний_— етимологічні  двійники, у  них  спільне походження  й
однакове  значення. Слово _вороний_наявне  в  назві  _Вороніж_,  тотожній  назві
_Чернігів_.

А ще — в загадковому виразі _бусови_врани_зі «Слова о полку Ігоревім».






2_._Бусови_врани_




_Всю_нощъ_съ_вечера_бусови_врани_възграяху_у_Плъсньнска_на_болони,
бъша_дебри_Кисани_и_несоша_къ_синему_морю»._

О.  Трубачов пише: «Це  місце  в  «Слові»  лишається  темним, здебільшого  через
загадки  топонімії: _Плеснеск_чи _Плесенськ_шукали в Галіції (_Галичині_? —  _С.
_.)  та  біля  Києва, назви ж _Кисань_так і не знайшли «на цілій  Русі». А проте
«Слово»  в  даному  пункті містить точну, хоч і унікальну  інформацію про округу
_Kisan,_Kinsanous_(XIV  ст.) в  долині Алушти, в Криму.  Ця назва,  при всій  її
етимологічній  неясності  й відносно пізній середньовічній  документації, носить
давній  характер   і  локалізується  в   землі  таврів.  Контекст  «Слова»  лише
підтверджує наше порівняння і вкладає його в точний маршрут бусових (?) воронів,
які «…були в долині Кисанській  і понеслися до Азовського моря» (бо _синє_море_в
давньоруській літературі  — це Азовське  море, пор. іще _Синя_вода_=  Дон)» (ІА,
59–60).

Як  бачимо, вираз _бусови_врани_О.Трубачов перекладає  як _бусові_<32> _ворони_;
він  вагається  лише щодо  слова  _бусові_,  тому  й  ставить  біля  нього  знак
запитання. Слово ж _врани_у нього сумнівів не викликає, для нього це — іменник у
множині, який означає _ворони_(птахи). Хоча насправді це прикметник _вороний_, в
деяких і нинішніх слов’янських мовах —  _врани._Бусови_(правильно _бусове_) — не
гіпотетичний  прикметник _бусовий_, що його  тлумачили  з  тюркських  мов то  як
_босий_,  то як _сірий_чи _сизо-рудий_(ВЭ, 86),  а множина від цілком  реального
іменника _бус_,  тобто  _бусове_.  Форма  множини з  — _ове_властива українській
мові:  _панове,_сватове,_братове_, у «Слові» — _хинове,_тарголове_. І сьогодні в
карпатських  селах чути колядки й  щедрівки, в яких «межи  горове  два яворове»,
«попід борове лежать снігове», де  «по городцях ростуть макове»,  а «по  толойці
цвітут ружове»  (ФМ, 50).  Цілком український і  порядок слів у реченні, коли за
іменником іде прикметник: _бики_половії,_коні_воронії_.

Тож   вираз  _бусови_врани_,   правильно   _бусове_врани_—_буси_вороні_,   тобто
_чорні_буси_.  А  що таке _буси_,  збагнути  неважко: це  _бики,_тури_(пор. лат.
_bos_— «бик», воножу назві _Боспор_— «Переправа Бика»). Означення тура латиною —
_bos_primigenius_«первісний бик», сюди ж укр. _бузівок_—  «бичок». Автор «Слова»
згадує _время_Бусово_— чи не часи  Боспорської держави,  що  існувала на теренах
України майже тисячоліття, починаючи з  Vcт. до н. е? Столицею її був Пантикапей
(нинішня _Керч_), що називався і _Боспор_(слов. _Воспор_).

Отож _бусови_врани_—  це _бики_вороні,_тури_вороні_,  а звичніше й сучасніше для
нас   —  _вороні_бики,_чорні_тури_.   Як  виявляється,  вони  мають  родичів   і
семантичних двійників іще в ІІ-І тис. до н.е.






3_._Меланхлени_й_савдарати_




У Геродота меланхлени — плем’я  не скіфське, хоч і має скіфські  звичаї.  За  В.
раковим, меланхлени мешкали на північ від скіфів царських на лівобережжі Дніпра,
а царські скіфи займали степ уздовж Меотиди (Азовського  моря) до Танаїсу (Дону)
і північний  Крим  до гір,  де  мешкали  _таври_—  «бичичі». На  Верхньому Дінці
розташовує   меланхленів   Б.Шрамко.   П.Третьяков   відводить  їм   лісостепове
лівобережне  Подніпров’я  і  вважає,  що  назва  _меланхлени_відбита  в   назвах
_Чернігів_і _Вороніж_.  Ю.Гаглойті  гадає:  меланхлени  жили  в ареалі  сучасної
Абхазії,  вони  ідентичні савдаратам, частині  скіфів, а  _меланхлени_— грецький
переклад  скіфського _савдарати_, бо осет.  _савдар_—  «чорновбраний». І  Граков
ототожнював  меланхленів  із  савдаратами.  ЗаЛ.Єльницьким,  Геродотові  <33>  й
кавказькі меланхлени — одне й  те саме плем’я, а назва _меланхлени_асоціюється з
чорними бурками кавказьких племен.

Отже, наявна певна розкиданість думок щодо меланхленів і  їх локалізації. Та для
нас істотно те, що вони жили  в Давній Україні й що такий  авторитетний історик,
як П.Третьяков вбачає  у них  праслов’ян  і пов’язує назву _меланхлени_з назвами
_Чернігів_та  _Вороніж_.   Справді,  етнонім   _меланхлени_містить  _melan_—  із
грецької «чорний». Назви обох міст мають  елементи з цим значенням, а — _іг_та —
_іж_(від  _ing_«бик») — етимологічно тотожні.  Тож назви  _Чернігів_і _Вороніж_—
«Місто    ЧорногоБика»_._Хлени_в_меланхлени_тлумачиться   як    «одягнені»,    а
підтвердження  шукають   в  іран.   _савдарати_,   з  якого  нібито  скальковане
_меланхлени_. Проте осет. _савдар_насправді  означає «чорний бик». Іранські мови
знають слова й словосполучення, де _дар_— саме «бик», «тур»: пушту _doure_«тур»,
_dyr_в   осет.   _zebidyr_«тур»   (пор.   _зубр_),   памірське   (ваханськамова)
_d(ы)r-uksh_—   «тур-бик»,   де   _uksh_споріднене   з   cанскр.   _uksha_(англ.
_ox_)//_ukshan_й авест. _uhshan_— «бик» (ВЯ, 197).

Тож  _савдарати_,   отже,   й  _меланхлени_—_чорнобичичі,_чорнотуричі._Сав-дар_у
_савдарати_тотожне _тму-тор_«чорний тур» у  назві _Тмуторакань_— «Місто  Чорного
Бика»:  перші  компоненти  в  них семантично,  а  другі  — етимологічно тотожні.
_Тмуторакань_—   двійник  назв   _Чернігів_і  _Вороніж_.   І  слушно   припускає
український  дослідник  О.С.Стрижак,   що   назва  _Чернігів_могла  постати  від
_Черніг_— воно й означає «Чорний Бик». Додамо тільки, що запорозькі козаки знали
й імена _Чернега,_Чорниш,_Чорнята,_Черняк,_Черник,_Черня_, вжиткові  зараз  лише
як  прізвища.  Із  них  _Чернега,_Чорниш_стають  до  ряду прізвищ  із  значенням
«Чорнобик», «Чорновіл».






4_._Сівери-сувіри-кімери_




_Сав_у  _савдарати_споріднене  з  санскр.   _ш’ява_(хінді  _ш’яв,_с’яв_),  іран.
_siya_— «чорний», «темний» та  укр.  _сивий_— «не  зовсім білий»,  «темнуватий».
Вираз  _сива_давнина_означає  «давнина,  повита  мороком//пітьмою  часу».   Тому
ймовірно, що  й  літописне  _сівер_сходить  до первісного _ш’ява-вара,_с’яв-вар,
сія-вар_. Де санскр.  _вара_, хінді _вар_— «самець», «чоловік», «жених», надто у
весільній  обрядовості,  де  молодий  якраз асоціюється  з биком  (СРС, 565). Це
засвідчують    і   наші    весільні   пісні.    Дніпро-_Бористен_(пор.   санскр.
_vrish_«бик»+_danu_«ріка») — сам  «Бик-ріка»  має  і  давні  назви  _Вар,_Варом,
Варух_.  Санскр_._ш’ява-вара_,  хінді _ш’яввар,_с’яввар_— «чорний  бик» стяглося
(явище  гаплології)  до  форми  _сівер_.  Але  за  Ге<34>родота,  судячи з  його
_kimmerioi_— «кіммери», ще існувала форма _ш’ява-вара_: про це свідчить подвоєне
_мм_в  грецькій  передачі  етноніма,  яке мусило  передати два  однакові  склади
_ва-ва_в  _ш’ява-вара,_с’ява-вара_чи  подвоєння  _в-в_у_ш’яв-вар,_с’яв-вар_.   У
такому разі й _сівери_означає _чорнобичичі,_чорнотуричі_.

Свого  часу  ми вже  розглядали  етнонім _сівери_,  ототожнили його з кімерами й
витлумачили як «справжні мужі», «могутні  герої» (ТРС, 10–17).  Це тлумачення аж
ніяк не суперечить тлумаченню _сівери_як _чорні_бики_-_тури_, а тільки  доповнює
його.  До прикладу, тюркські імена з  _кара_—  «чорний»  (укр.  _карий_, санскр.
_kala_) історично були найбільше поширені в  тюркської знаті, а не в простолюду,
як можна було б сподіватись. Аби пояснити таке розходження, дослідники зіставили
_кара_й  властивості предметів,  з  якими  слово  було  вжито, й  помітили  явну
невідповідність. Давньотюркська назва планети Юпітер — _Каракуш_, «Чорний птах».
_Каракуш_і орел-беркут.  Отже,  _кара_значить  тут  не  «чорний»,  «поганий»,  а
«дужий»,   «могутній».   Тому   ім’я   _Карахан_означає   не   _Чорний_Хан_,   а
_Могутній_Хан,_Карамурза_— не _Чорний_Мурза_,  а  _Великий_Мурза,_Карабатур_— не
_Чорний_Богатир_, а _Могутній_Богатир_тощо.

Те  саме  і   з   сіверами:  тлумачення   етноніма   _сівери_як   _чорні_бики_чи
_могутні_богатирі_не  взаємовиключають,  а  тільки доповнюють  одне  одного.  Бо
_чорний_і  _могутній,_бик_і _богатир_у певному контексті тотожні, вони синоніми,
семантичні  двійники. Порівняння богатиря, царя чи  бога з биком, туром звичайне
явище  в багатьох  епосах, в  українському  теж.  У  «Слові» епітети  _буй-тур_і
_яр-тур_(_яр_= санскр. _вар_) означають вищий вияв  воїнської доблесті. І _gud_—
«бик», «тур»  у шумерських  клинописних текстах, як помітили  дослідники,  вжите
саме в значенні «богатир», «герой».

Тож  витлумачення  етноніма _сівери_як  «доблесні  богатирі»,  «справжні  мужі»,
«могутні  герої»  залишається в силі. Як і те, що  сівери тотожні кімерам  і  що
кімери-сувіри-сівери —  автохтонні,  споконвічні на  теренах Давньої України. Бо
тільки  писемні  джерела  знають їх  на  одній  і  тій самій території  упродовж
принаймні трьох тисячоліть  —  в усякому разі,  в ІІ тис. до н.е., в трипільські
часи вони вже тут були. До  сказаного раніше  можна додати  й те,  що тлумачення
назви _кімери_як «чорні бики» розвіює  «кімерійський  морок», який довго огортав
Кімерію і застував назву  _кімери_. Пояснення  назви _сівери_-_кімери_як  «чорні
бики-тури»  передбачає  і  тотожність  назв _Кімерія_та  _Сіверщина_,  <35>  які
означають  _Край_Чорного_Бика,_Чорнотурія,_Чорнорусь_. А місто  _Кімерік_, тобто
_Сіверськ_—   «Чорнобиків»  стає   у   ряд  з  назвами   _Тмуторакань,_Вороніж_і
_Чернігів_.

Між індійськими сіндами-сувірами й українськими  сіверами-кімерами констатується
не  лише  етимологічна  тотожність  етнонімів,  а  й етнічна  спорідненість.  Ця
спорідненість,  судячи  з усього,  ще добре відчувалася за  Київської Русі. Тому
недаремно саме чернігово-сіверські  князі сідали  на престол  у Тмутораканському
князівстві,  а сіверського  князя  Ігоря вабила далека  й загадкова Тмуторакань.
Шлях туди, схоже, добре знало не одне покоління чернігово-сіверських князів до й
після  Ігоря. Для  новгород-сіверського  князя  шлях  із  Чернігово-Сіверщини до
Кімерії-Сіндики-Сіверщини, до її _Тмуторакані_— «Міста Чорного Бика», то шлях до
землі предків  і предківських святинь. Саме  біля теперішньої  Тамані, колишньої
Тмуторакані,  ще до  ХVІІІ  століття  височіли  велетенські  статуї,  які,  поза
сумнівом,    відігравали    важливу   роль    в    уявленнях    та    віруваннях
сіндів-сувірів-сіверів-кімерів. Бо  хоча «Слово»  й написане  в ХІІ ст., в ньому
фігурують  язичницькі  божества,  винятково   близькі  до  божеств   індійського
пантеону. Зазначимо принагідно, що  божества  Вишень  і Кришень, у яких  неважко
впізнати  Вішну  й  Крішну,  а  ще  Індра,  Сур’я,  Тваштар,  Яма  згадуються  у
«Влес-книзі», створеній у  ІХ ст. І  автор  пам’ятки  ніде не  прохопився  бодай
словом, що це чужі для слов’ян божества.






5_._Сіявуші_Сіявушґірд_




Надзвичайно популярний  персонажу культових уявленнях домусульманського  Хорезму
(«Країни  Бика») і чи не найтрагічніша постать іранського епосу («Шахнаме»), син
бактрійського царя Кей Усана, звався _Сіявуш_— «Чорний Самець», «Чорний Бик». Де
_Сія_-  споріднене  з санскр.  _ш’ява,_с’ява_—  «чорний», «темний», а _вуш,_уш_—
«бик»,   споріднене    із    санскр.    _вріш_—    «бик»,    «самець»    (основа
_варш-вріш_«зрошувати»,  «запліднювати»).  У  різних  мовах  воно прибрало  форм
_вахш,_окс,_аухш,_вуш,_вус,_ус_тощо.  Аму-Дар’я,  інакше _Вахш_,  священна  ріка
хорезмійців (_Окс_грецьких джерел) — «Бик», їй іще недавно приносили  в пожертву
бика.

Сіявуш, розповідає «Шахнаме», по вигнанні  з Бактрії заснував у нових краях свою
столицю _Сіявушґірд_— «Сіявушград», «Місто Сіявуша», досл. «Місто Чорного Бика».
_Сіявушґірд_структурно й компонентно тотожне назві _Тмуторакань_, воно — двійник
назви _Тмуторакань_.  Як  і  назв  _Чернігів,_Чорнобиль_(англ.  _bull_—  «бик»),
_Калатура,_Вороніж_. <36>

Борис  Смирнов (1891–1967) — академік  медицини,  індолог  і  відомий перекладач
«Махабгарати», сам виходець із Чернігівщини (с. Козляничі), мовить про виняткову
давність культу Чорного Бика. Він, зокрема, пише: «… вже в епоху другої династії
(середина IV тис. до н.е.) було  встановлено культ _Bakha_(Чорний Бик) у Какамі,
тобто в місті «Чорного Бика». Отож _Бакх_—  чорний  (_krishna_)  бик,  є Діоніс,
«покровитель  Індії«…Чимало  єгипетських  царів  любили  називатися   «могутніми
биками».  Шкурі  чорного  бика  надавалося  великого  ритуального  значення.  Це
наводить на  паралель: Індра  волею Праджапаті (Творця всього живого  —  _С.Н_.)
здирає з Крішни  його чорну шкіру… Діоніс — син  Семели (слов’янська  _Земля_) є
_Бакхос_(єгипетське  _bakha_або  _bakhis_—  бик),  а Крішна-Пастух — запліднювач
своїх  ґопі (пастушок — _С.Н_.). Із богів Греції єдино Діоніс зоветься  _Heros_—
«Герой»,  а  Крішна — кшатрій,  _Vira_(теж  «Герой», «Богатир» — _С.Н_.) …Діоніс
пов’язаний із  давньошумерським Ан-Кі —  подружжям Небо-Земля. Один із улюблених
епітетів «Махабгарати» — _рішабга_«бик»…(ОРВ, 234).

Якраз у  Тавриді,  за грецькими переказами,  Діоніс-Озіріс  своїми биками  зорав
землю, навчив людей землеробства й виноградарства, а від його биків дістав назву
народ — _таври_, тобто  «туричі», «бичичі».  Отже, й  _руси_,  бо  візантійський
автор  Іоан Цец каже,  що  назви _таври_й  _руси_— значеннєві двійники.  Відтоді
земля  таврів-русів стала називатися  _Таврида,_Таврика_, отже, й _Русія,_Русь_.
Інший грецький міф мовить, що золоте руно стерегли саме таври та їхні вогнедишні
бики. І назву _Боспор_Кімерійський_(нині Керченська протока), де _Боспор_— «Брід
Бика», античні автори  пояснюють  або тим,  що  Діоніс-Озіріс  переправлявся  із
Сіндики до Криму,  або тим,  що він своїм  плугом  провів борозну, яка відділила
Таврику від Сіндики.

І якщо Діоніс  — це Бакхос,  тобто Чорний Бик, то виходить, що й Діоніс — Чорний
Бик. І  це,  схоже, підтверджує етимологія імені _Діоніс_, яке тлумачать як «Бог
із  Ніси»  (_Ніса_—  столиця  стародавньої   Парфії),  але  яке   може  означати
_Чорнобог_. Де  значення  «чорний» може нести компонент —  _ніс_:  пор.  санскр.
_nisha_, хінді _nish_, укр. _ніч_і те, що бога Варуну, ім’я якого тотожне нашому
_вороний_, давні тексти порівнюють з ніччю. Не  виключено, що й назва _Ніжин_, і
досі  переконливо  і вмотивовано не витлумачена, мала  первісну  форму  _Нішин_—
«Місто Чорного Бика». Бо якщо санскр _kali_«чорна» означає і «ніч», то так само,
мабуть,  і  санскр.  _nisha_,  хінді  _nish_—  «ніч» може  означати  й «темний»,
«чорний». <37>

_Сиваш,_Сивашук_(_Сивачук_),   _Сивашенко_(_Сиваченко_) —   сучасні   українські
прізвища.  _Сиваш_—  притока  Сіверського  Дінця.  _Сиваш_також   і   так  зване
_Гниле_море_, затока на заході Азовського моря, давньої  Меотиди. Це все — ареал
меланхленів. Притока Сіверського Дінця — річка _Чорний_Жеребець_, що має і назву
_Красний_Жеребець_(СГУ, 499, 612). Це спонукає співвіднести іран. _Сіявуш_і інд.
_Крішна_,  бо двоїстість  понять _чорний_та _червоний_відчутна й  на індійському
грунті.  Санскр. _крішна_означає  _чорний_і  _чарівний,_гарний_,  воно фонетично
близьке  укр. _красний_,  яке може  означати і _червоний_, і _гарний,_чарівний_.
Санскр. _крішнакандам_, яке  мало б  значити  «чорний лотос», насправді  означає
«червоний  лотос»  (SED,  162). Недарма  індійські  чоловіки й жінки мають  ім’я
_Крішна_,  синонім  якому —  _Ш’яма_.  А  санскр.  _ш’яма_(хінді_ш’ям,_с’ям_)  —
«чорний», відбите в назві ріки  _Сейм_, яка, отже, означає «_Чорна_» (річка). Що
цілком у дусі  рясної  «чорної» гідронімії  і  топонімії в чернігово-сіверському
ареалі.

Іран.  _Сіявуш_істотно  коригує  низку   українських  прізвищ  типу  _Чорноус_та
_Білоус_,  нині звичних  у тлумачені як  «Із чорними вусами», «Чорновусий» і  «З
білими вусами»,  «Біловусий».  Насправді ж  —  _ус//-вус_у  них —  «бик», «віл»,
«тур». Отожі прізвище  _Білоус_стає до  ряду прізвищ _Біловіл//Біловол,_Білобик,
Білотур,_Білокур//Білокура_,   а  _Чорноус_—  до  _Чорновіл//Чорновол,_Чорнобик,
Чорнотур,_Чорнобай,_Чорногуз,_Черниш,_Чернега,_Калуш,_Калниш,
Калакура_//_Калакур,_Калатура_//_Калатур,_Сиваш_.






6_._Галич,_галичани,_Галичина_




В  українському  назвотворенні,  як і  в етногенезі,  простежується  безперечний
іранський  струмінь, тому цілком  правомірне  й  виправдане залучення  іранських
мовних фактів до витлумачення  українських  реалій. І ці мовні факти промовляють
за те, що  етнонім _галичани_може означати «чорнобичичі», «чорнотуричі», а назви
_Галич_і _Галичина_відповідно — «Чорнобиків», «Чорнотурів» і «Край чорнобичичів,
чорнотуричів».  Це  підтверджує й українська  лексика:  _галоха_«чорна  корова»,
_галяс_«чорний  пес», _галиця_«чорна гадюка», _галка_«чорна ворона»  — всі  вони
вважаються  похідними   від   праслов.  _galъ_«чорний»  (ЕСУМ,  І   460).  Назва
_Галич_(_Галиш,_Галуш_),  що  має  двійника неподалік  —  _Калуш_(форми  _Калиш,
Калниш_),  виявляється  двійником імен _Черниш,_Черніг,_Сиваш_,  теж відбитих  у
назвах.

У      примовці-застереженні      _Не_кидай_палиці_на_чужі_галиці_слово     <38>
_галиці_означає «корови», «худоба», воно споріднене з осет. _gal_— «бик», «віл»,
н. —   перс.   _kal_«бик»,   «буйвіл»   (СИФ,   201).   Можна   гадати,   що   й
_gal_-_kal_первісно  означало  «чорний  бик»,  як  і єгипетське _bakha_(в  якому
впізнається наше  _бик_), що  означувало бика  чорної  або  темної  масті.  Інд.
_krishna_означає не  тільки «чорний», «темний», але й  «чорний самець»,  «чорний
бик», «чорний самець-антилопа». А санскр. _ш’ям_, синонім до  _крішна_, якраз  і
означає «чорний бик, віл», _ш’яма_— «чорна корова, телиця» (СРС,  655). Священна
ріка індійців  Ямуна, на  берегах якої  минули дитинство і юність Крішни,  має і
назву _Ш’яма_(хінді _Ш’ям_).

Тоді й назва _Сейм_у гущі чернігово-сіверської «чорно-вороної» топонімії означає
«Чорний  Бик» і  поповнює  гідронімію  цього  плану  ще однією  давньою  назвою.
Оскільки  поняття  _бик_невіддільне  від  понять  _вода,_дощ,_волога,_роса_,  то
_Сейм_може  означати  й _Чорновода,_Чорнорічка_.  Тим більше що в Україні  маємо
гідроніми  _Сам-вода_(басейн  Південного Бугу),  _Саморічка_й  _Самець-річка_(на
Вінничині),  ручай _Самбір_(на Сумщині), _Самгородок_(місто  на  Черкащині) тощо
(СГУ, 485–486). Назва _Суми_теж у цьому ряді:місто стоїть на річці _Сума_, назву
якої,  до речі, дослідники й  пов’язують  із  д.-інд.  _shyama,_syama_— «темний»
(ТСУ,  342). Річки  з назвою _Темна_є в  басейнах Дніпра,  Дністра  й Південного
Бугу,  саме там, де  найбільше  й  гідронімів  на _Сам_(ТСУ,  348).  Доцільність
звернення до індійських мовних фактів підтримує і назва _Псьол_, притокою якої є
_Сума._Псьол_— «Повновода», споріднене з санскр. _apas,_apsu_«вода», відбитому в
назвах Закарпаття: _Апшиця_,  Вишня _Апша_, Середня _Апша_,  Нижня _Апша_—  нині
_Водиця_, Верхнє _Водяне_, Середнє _Водяне_, Діброва (СІ, 200).

Тож укр. _самець_цілком може споріднюватися з  санскр. _ш’ямак_— «чорний, темний
бик». Тоді й укр. _самка_й  санскр.  _ш’яміка_«чорна  корова, телиця» — тотожні.
Українське прізвище _Семак_, тотожне індійському імені _Ш’ямак_(дядько Крішни по
батькові),  теж  стає сюди (HN, 432). Гідронімія  України  знає ще річки _Самка,
Самчик,_Самкова,_Самовиця,_Самовицька,_Самовнича,_Самоткань,_Самопалка,
Самощина,_Саморуків,_Самаха_тощо,   де   _Само_-//_Сам-,_безперечно,   «темний»,
«чорний». Лише назв _Самець_в Україні гідронімний словник фіксує 18 (12 річок, 4
потоки й 2  струмки). Роська,  притока Росі (_Рось_,  як  на  нас,  _Бик-ріка_),
зоветься і _Самець_(СГУ, 475).

Санскр.  _ш’ямаль_,  до  речі, яке  виступає  чоловічим  та жіночим іменем  і  є
похідним  від  _ш’яма_,  <39> означує велику  чорну бджолу. Що, певно,  проливає
світло й на наше досить загадкове слово _джміль_(_чміль_).






7_._Malorossa_і_малороси_




Як  на  нас, список  етнонімів,  назв  і  прізвищ  із  значенням  _чорнобичичі_й
_чорнотуричі,_Чорнотурів_і _Чорнобиків,_Чорновіл_і _Чорнотур_має  поповнюватися,
бо  чимало їх іще приховується під різними лексичними оболонками. У  запорозьких
козаків, наприклад, засвідчені прізвища _Калнавіл_і _Кальміус_(РЗВ, 59, 53), які
теж означають _Чорновіл,_Чорнотур_.

Особливо в  цьому плані  привертає  увагу  назва _Malorossa_— місто в  азійській
частині Боспору, колишній  Кімерії-Сіндиці  на  Таманському півострові. Вона тим
цікавіша, що засвідчена в «Космографії» Аноніма з  Равенни, який жив у  VII  ст.
Коли,  як  вважається,  ще  не   існувало  ні  етноніма  _малороси_,  ні   назви
_Мала_Русь_чи _Малоросія_, виникнення яких відносять щонайменше до XVII ст. (УС,
№ 1,  16–17; № 2,  20, 29–31).  Тобто  через тисячоліття  після  фіксації  назви
_Malorossa_. А  саме з  ними  ця назва й виявляє виняткову подібність, принаймні
фонетичну.

О.Трубачов  назву  _Malorossa_виводить (зі знаком  запитання) від  _mala-ruksa_—
«білий  берег».   Де  _mala_пропонується  порівняти  з  алб.  _mal_«гора»,  рум.
_mal_«берег», «гора»  й латис.  _mala_«берег». А _ruks_— «білий», яке  нібито не
раз засвідчене  в цьому боспорському  регіоні.  Тож_mala-ruksa_,  як  на  нього,
ймовірний кімерійсько-сіндомеотський гібрид,  структурно й  семантично  тотожний
індоарійському _ruksa-tar_«білий берег» (ІА, 254; також: 42, 57).

Дослідник,  звісно  ж,  не  міг  не   бачити,   що   назва   _Malorossa_напрочуд
перегукується з назвами  _малороси,_Мала_Русь_і  _Малоросія_. Але йде  за  своїм
тлумаченням  етноніму _руси_— «світлі».  І не зважає на  низку грецьких  імен та
назв  із  _melas,_melan_—  «чорний»  (латис. _melns_),  від і.—є. _mal_«чорний»:
Помпоній _Мела_— «Чорний»; _Меланіпп_, досл. «Чорний Самець», «ЧорнийЖеребець» —
ім’я кількох персонажів грецької міфології; _Меланіппа_,  досл. «Чорна  Самиця»,
«Чорна Кобила» — кохана Посейдона (МНМ, ІІ  134). _Меланезія_— «Чорні острови»_,
меланхолія_—  сумовитість,  депресія,  досл.  «чорний  настрій» (OD, 567). Те  ж
_melan_«чорний» — і в етнонімі _меланхлени_.

У цьому ж боспорському ареалі, як ми бачили, чимало  й іншої «чорної» топонімії:
_Тмуторакань,_Кімерія,_Кімерик,_Кімерійський_Боспор,     _Сиваш,_кімери-сівери_й
_бусове_врани_з алуштинської долини в Криму. Та  й  саме Чорне мо<40>ре —  то як
_Понт_Аксинський_(«Негостинне море»),  то як _Понт_Евксинський_(«Гостинне море»)
для греків. Хоча це тільки  переосмислення греками незрозумілої для  них давньої
назви, яка насправді означала «Море Бика», а коли точніше — «Море Чорного Бика».
Бо в основі назви — індоірансько-індоєвропейське _укшан/ухшан_«бик», те саме, що
й у  назві  загальноскіфської  святині _Ексампай_, назві _Оксфорд_, українському
імені _Оксен_і прізвищі _Оксюта_.

Тож  саме на  ці  факти  слід найперше зважати. Тому цілком можливо,  що _Malo_в
_Malorossa_означає те  саме,  що  й  _mela,_melan_, тобто «чорний». А _rossa_при
нашому   тлумаченні   етноніма   _роси_-_руси_як  _бичичі,_туричі_(ТРС,   28–38)
означатиме  «бик»,  «тур».  Кримські  _таври_— ті  ж  «туричі»,  «бичичі», назва
_таври_,  каже візантійський  автор Іоан  Цец,  тотожна  назві _руси_.  Тобто  й
_руси_—  «бичичі», «туричі». За Трубачовим,  саме до Криму сходять найраніші (VI
ст.) писемні фіксації назви _русь_— принаймні за 300 років до закликання варягів
(ІА, 57). А  тисячоліттям  раніше (VI  ст. до н.е.) «Книга Ієзекіїля», пророцька
книга Біблії,  згадує народ _рош_в  етнічному контексті з кімерійцями і скіфами.
Тобто в прив’язці до Давньої України.

_У_такому  разі   назва  _Malorossa_означає  «Чорнобиків»,   «Чорнотурів»,  вона
структурно  й  значеннєво стає тотожною  назвам _Тмуторакань,_Вороніж,_Чернігів,
Чорнобиль,_Калатура,_Калуш,_Галич_тощо. Тоді  й етнонім _малороси_означатиме  не
«жителі    Малої    Русі»,    а   _чорнобичичі,_чорнотуричі,_чорнокоровичі_(пор.
_Білокоровичі_на Житомирщині).

За такого  тлумачення назва  _Malorossa_,  схоже, знаходить у тому ж  кримському
ареалі своїх двійників. Це, зокрема, назва _Кала-рас_, що її О.Трубачов здогадно
тлумачить «Чорна  ріка». Насправді ж вона може означати _Чорнобичка_, бо _Кала_—
«чорний»  рясно  відбите  в   українських  назвах  і   прізвищах,   а  _рас_може
споріднюватися з назвою _Рось_, за нами, _Бик-ріка_.

Іншу  кримську назву, _Калі-тіра_(_Calitera,_Callitera_,  1367) —  назва Ялти на
італійських картах  і в документах,  О.Трубачов  теж  здогадно тлумачить «Чорний
берег»  (ІА, 245). Проте _Кала-тіра_, певно,  теж _Кала-тура_— «Чорний Бик-Тур»,
відбите  в  наших  назвах  (_Калатура_на  Косівщині)  і   прізвищах   (_Калатур,
Калатура_). _Тірас_, давня назва Дністра, читається і _Туріс_— «Тур, Бик».

Тож назва  _Малоросса_у такому разі  стає  в один ряд  із  назвами _Тмуторакань,
Кімерік,_Чернігів,_Вороніж,_Чорнобиль,_Калатура,_Калуш,_Галич_—              усі
«Чорнобиків»,  «Чорнотурів».  А  етнонім  _малороси_<41> —  до   ряду  етнонімів
_кімери-сувіри-сівери,_меланхлени,_савдарати,_галичани_й  _бусове_врани_.  Слова
_савдар,_меланхлен,_тмутор,_сіявуш,_калуш,_калатур,_калакур,_черніг,_черниш,
малорос,_чорнорус,_чорнотур_,  засвідчені  на   теренах   України,   тотожні   і
структурно,  і значеннєво. Різні лексично, вони  всі означають _чорний_бик-тур_.
Тож  виходить,  що  назва  _Малоросія_насправді  не  _Мала_Русь_і  тим  паче  не
_Мала_Росія_,         а        _Чорна_Русь,_Чорнорусь,_Країна_Чорного_Бика-Тура,
Край_чорнобичичів-чорнотуричів._Malorossa,_Меларусь_на    слов’янському   грунті
стало _Малорусь_, як ім’я _Меланія_з тим же_melan_«чорний» прибрало українського
різновид  у  _Маланка._Malorossa-Меларусь-Малорусь_—  значеннєвий  двійник  назв
_Кімерія,_Сіверщина,_Галичина_.

Назва _Кімерія-Сіверщина-Малорусь_, тобто _Чорнорусь_, могла первісно означувати
кімеро-чернігово-сіверські,    древлянські    й    галицько-волинські     землі,
протиставлені в літописах Поляно-Руській землі, сприйманій як _Біла_Русь_, тобто
найбільш праведна й чеснотлива з-поміж  інших. Назви _малоруси_— «чорнобичичі» й
_Малорусь_—  «Чорнорусь»  на  певному  історичному відтинку  і  з  цілком певних
великодержавних міркувань  зазнавали  вмисного,  цілеспрямованого  й  масованого
наступу,  що  мав   якомога  затушувати,  знецінити   їх  первісне   значення  і
переосмислити  до  значення   _малороси_й  _Малоросія_,   протиставного   назвам
_великороси_й _Великоросія_. Що якнайкраще  лягало в  концепцію безпідставного і
штучного  міфу  про  «старшого»  й  «меншого» брата.  Хоча  тут  явне  намагання
поставити все з ніг на голову, бо насправді «старший брат» виявляється молодшим.

Отож  _малоруси-чорноруси_— повнокровний і високостатусний етнонім,  значеннєвий
двійник  етноніма _кімери-сівери_, який сходить до  уявлень  і реалій щонайменше
кімерійсько-трипільських часів. <42>






Аратта, Трипілля й Україна





Останнім часом, так  би мовити, на слуху назва _Аратта_, яку відомий український
археолог та історик  Юрій Шилов  активно вводить у науковий обіг, прикладаючи її
до Трипільської  культури (ПРУ, 37–54).  Що, звісно, має як  своїх прихильників,
так і  опонентів. А  тим часом  про  Аратту  пише  VIII  книга  «Махабгарати»  —
«Карна-парва», яка виступає  важливим історичним джерелом, подаючи <42> про  неї
цінний, промовистий і досить розлогий фактаж, проливаючи світло на цю  загадкову
країну та  її не менш загадкову назву. А найголовніше, відповідає на питання: чи
правомірно  прикладати назву  _Аратта_  до  Трипілля зокрема  й Давньої  України
взагалі.






1. Аратта в «Махабгараті»




Тож «Карна-парва»  (надто 30-й  розділ) чимало розповідає про Аратту, насамперед
визначає її географічні межі:

«Де стоять ліси з дерева _пілу_, де течуть п’ять річок: Шатадру, Віпаша, третя —
Іраваті,  Чандрабгага, Вітаста й народжують шосту —  Сіндгу,  там  лежать землі,
найменовані _Аратта_» (КП, 111).

Поза сумнівом,  ідеться про Пенджаб, згадуваний у  «Влесовій книзі» як _Пандеб_.
Саме там течуть названі річки, притоки Інду (давня _Сіндгу,_Сінд_), хоча сучасні
назви    їх    дещо   інші:    Шатадру_—_Сатледж,_Віпаша_—_Біас,_Іраваті_—_Раві,
Чандрабгаґа — _Ченаб,_Вітаста_—_Джелам_. Деякі з них  мають українські паралелі:
назва _Шатадру_  значеннєво тотожна назві _Стоход_, назву _Чандрабгаґа_  творять
річки _Чандра_  й _Бгаґа_  (хінді  _Бгаґ_), а в Україні  —  _Буг_ і _Шандра_ (на
Київщині), _Шандрова,_Шандриголова_Шандровець_ (СГУ, 617–618). Насиченість Криму
індоарійськими мовними реліктами дозволяє співвіднести  назву _Джелам_  з ручаєм
_Джальман_  біля Сімферополя (СГУ,  169).  Боспорський напис ІІІ ст. із  Сіндики
(Таманський півострів) знає  ім’я _Іравадій_  (КБН, 766). Цей же напис містить і
ім’я  _Ґосак_,  споріднене  з  іменем  половецького  князя  —  _Ґзак_  (_Кзак_),
українським  прізвищем_Козак_  (запорожці  знали  й  ім’я  _Козак_)  і винятково
важливим для української історії терміном _козак_ (див. окрему статтю).

Мовить «Карна-парва» й про насельників Аратти:

«Там, де виходячи  з гір,  течуть п’ять річок,  живуть  бахліки,  яких називають
_аратти_»;  «Ті  землі зовуться _Араттою_,  народ  зоветься  _бахліки,_васаті_ й
_сіндгу-сувіри_»; «Місто зоветься _Шакала_, ріка, що тече з гір, — _Апаґа_, самі
бахліки називаються _джартіки_».

Тож  найперший висновок із  процитованого той,  що назвою _Аратта_означені низка
племен Північно-Західної  Індії  —  бахліки, васаті, сіндгу-сувіри, мадри та ін.
Вони виступають у «Карна-парві» під загальною назвою _аратти,_араттаки,_араттці_
або _жителі_Аратти_. Оскільки до _араттів_ віднесені й сіндгу-сувіри,  уточнений
ареал Аратти  визначається  як Пенджаб+Сінд. Нині  _Сінд_ — історико-географічна
область і провінція на південному сході Пакистану, в басейні <43> нижнього Інду,
корінні жителі  якої —  _сіндги_  або _сінди_.  Тож  географічно назва  _Аратта_
покриває  ареал колишньої Індської цивілізації на  північному заході  історичної
Індії.  Ця  перша з відомих цивілізацій  на теренах Індії  (у межах до 1947  р.)
виникла  на  початку  ІІІ тис. до  н.е. на  берегах Інду,  звідки й назви  її  —
_Індська_цивілізація_   або   _Цивілізація_долини_Інду_.   Інші   назви   її   —
_Хараппська_культура_ чи  просто  _Хараппа_. Культура  ця  стала точкою  відліку
історії Індії, як точкою відліку для історії України стала Трипільська  культура
—  _Трипілля_.  Дехто  вважає, що саме  Індська цивілізація під  назвою _Аратта_
фігурує в  шумерських епічних поемах  ІІІ  тис. до н.е. За античними  джерелами,
назва  ця  утримувалася  аж  до  перших століть  нової ери.  Принаймні,  «Перипл
Еритрейського моря», який описує події І ст., згадує _аратріїв_, ототожнюваних з
_араттами_ Пенджабу (ИАМ, 252, 296).

«Карна-парва» містить і деякі етнографічні  подробиці  про араттців. Зокрема, що
«…в багатолюдному місті Шакала  кожної чотирнадцятої ночі темної половини місяця
ракшаска (демониця) співає, б’ючи в барабан…», що «їдять бахліки з дерев’яного й
глиняного посуду» тощо.

Та що найхарактерніше для «Карна-парви» — це різко негативне ставлення до Аратти
і   її  насельників.   Пасажі   про   них   часто   завершуються   недвозначними
висновками-порадами:  «Бахліків, називаних  араттами,  мудрому  варто  уникати»,
«Нечестивих і безвірних бахліків слід всіляко  уникати», «Не слід відвідувати ці
країни, де понищена  дгарма», «Не подобає  арію  лишатися в них навіть два  дні»
тощо (КП, 110–112).

Чим  же  Аратта   заслужила  такої  неласки?  Відразу  слід  відзначити  істотну
особливість: про неї розповідають виключно представники жрецтва —  брахмани. Тож
найперша думка, яка спадає, що причина такої  нелюбові лежить саме  в релігійній
площині.

Найбільше  брахманам дошкуляє те, що араттці  полюбляють міцні напої з борошна й
меляси, споживають коровину  з часником  і млинці  з  м’ясом,  п’ють  не  тільки
коров’яче  молоко. Що захмелілі  чоловіки й жінки  у  вінках танцюють і горлають
сороміцьких пісень, що жінки,  коли  помре  чоловік, не  сумують, а  танцюють на
похороні, що релігійні обряди сповняє не жрець, а цар. І що вони не дотримуються
закону-дгарми,  що  тут  брахман  стає  воїном-кшатрієм,  а  вайш’я-землероб  чи
торговець —  цирульником  або,  навпаки,  цирульник  стає вайш’єю  чи  й  навіть
брахманом.  Із   цього  випливає   ще   один   суттєвий   висновок:  араттці   в
домахабгаратські часи  знали суспільний поділ <44>  на  чотири стани  (неодмінна
ознака  праведності),  а  потім  з  якихось  причин  набули  слави  безвірних  і
нечестивих. «Невдячність, зазіхання  на чуже, пиття хмільного,  розпуста — немає
такого беззаконня,  яке  не  було  б для  них законом. Сором і ганьба араттакам,
жителям П’ятиріччя!»  —  так підсумовує розповідь  про Аратту і  її  насельників
«Карна-парва» (КП, 111–113).

Творців «Махабгарати», теж брахманів, прикро вражає, що в Аратті танці — елемент
поховальної  обрядовості. І  що  в  дні  парванів (зміна місячних  фаз)  араттці
влаштовують обрядовий «розгул», тоді  як  істинні арії відзначають ці календарні
події постом і статевою повстримливістю.

Не схвалюють  брахмани  й того, що  араттці споживають не тільки  коров’яче, а й
молоко  інших  свійських тварин і продукти з нього, що їдять вони з дерев’яних і
глиняних мисок. У провину араттцям  ставиться риса їхньої культури, природна для
північан,   але   невластива  для   південців,  жителів   долини   Ґанґи.  Носії
ведійсько-брахманської  культури   вживали  здебільшого   «разовий»   посуд   із
пальмового листя. На північному ж  заході  Індії, де пальм  немає, в ужитку  був
якраз дерев’яний і керамічний посуд.

Ворожість творців «Махабгарати» до племен Північно-Західної Індії виявляється не
тільки в  несхвалюванні їхніх  звичаїв і  трибу життя.  Різко  негативна  роль в
основному  епічному сюжеті відводиться і правителям  тутешніх  царств. Відчутний
насамперед  той нюанс,  що  в  називанні  Сінду  й Пенджабу _Араттою_  важить не
стільки   географічна  точність,  скільки   ствердження  «нечистоти»   областей,
охоплених цією назвою.

Історично значущий  і принцип розмежування різних племен, які зійшлися для битви
на  Курукшетрі,  описаній у «Махабгараті». Битва ця, як на дослідників, відбиває
багатовікове  протистояння  арійської,  ведичної  культури,  племен   і   держав
північної  частини долини Ґанґи двом  ворожим політичним силам: Сходу  (Маґадга,
Анґа)  й Північному  Заходу  (Пенджаб, Сінд). Неприхильність  до жителів Сінду й
Пенджабу, як і взагалі до Північно-Західної Індії, почасти  зрозуміла: серед них
були шаки, явани, бахліки й тукхари. Тобто скіфи, греки, бактрійці й тохари, які
ще  з  часів  Олександра Македонського  почергово  підкоряли  цей  ареал  своєму
політичному  й культурному впливу. Та  аналіз етнографічних  даних  про людність
Пенджабу й Сінду у розділах  27  і  30 «Карна-парви» спонукає гадати:  культурна
відчуженість  північно-західного  ареалу  заклалася  ще  до появи тут чужоземних
завойовників. <45> Провідна роль у культурі цих областей відводиться субстрату —
«спадку Аратти»,  який деякі  дослідники  в історичній перспективі ототожнюють з
цивілізацією долини Інду.

Дивує  дослідників і те, що  «варварським» і  «нечистим» народом  серед араттців
виводяться  й  мадри, які  в ряді  давніх  текстів  виступають носіями арійської
культури  й  ведійської  мудрості.  Як на  дослідників,  головна  причина  такої
переміни в ставленні та,  що  мадри  лишилися  в  Пенджабі,  тоді  як  більшість
індоарійських племен  просунулася на схід, у долину  Ґанґи. Тому в  поведійський
період Північно-Західна Індія розцінюється вже як «варварський», чужий культурно
й ворожий політично регіон.

Не виключено, що етнокультурне й політичне протистояння ведійсько-ортодоксальних
племен  Мадг’ядеші  (північна частина долини Ґанґи  й  прилеглі території)  двом
ворожим  областям  — Північному  Заходу  (Сінд,  Пенджаб)  та  Південному  Сходу
(Маґадга, Анґа)  якраз  і склало  історичне підгрунтя  оповіді про велику  битву
«Махабгарати». Причиною відчуження  Північно-Західної Індії могло  бути й те, що
коли  основна  маса індоаріїв одійшла далі на  схід, тут  пожвавилася субстратна
культура спадкоємців цивілізації  долини Інду («пізня Хараппа»).  Як і те,  що й
далі тривали припливи сюди іраномовного й іншого прийшлого населення.






2. Що означає _Аратта?_




Отож при тлумаченні  назви _Аратта_ слід  зважати на загальний контекст, у якому
вона постає  в  «Махабгараті», на негатив епічних  джерел щодо неї. Бо саме  тут
може критися розгадка  назви.  Та найперше важливо з’ясувати:  які ж  компоненти
творять цю назву.

Якщо глянути на сучасну карту Індії, то індійський Пенджаб (частина  історичного
Пенджабу  1947  року  одійшла  до  Пакистану)  сусідує  на  півдні  зі   штатами
_Махараштра_ й Ґуджарат (давня _Ґуджарраштра_), в межах якого були давні держави
_Сураштра_ й  _Навараштра_. Перші згадки про області Махараштри датовані VII ст.
до  н.е.: тут  існували  дрібні  держави  _Ґопараштра,_Маллараштра,_Пандураштра,
Апараштра,_Відарбга_ й _Ашмака_. Назва _Махараштра_ — «Велика держава» сукупно й
означила  ці 6 держав. Більшість перелічених  назв містить, як бачимо, _раштра_,
із санскриту  — «країна», «держава»  (СРС,  544). Буддійські джерела подають  ці
назви  як  _Махараттха-Махаратта,_Сураттха-Суратта,_Навараттха-Наваратта_  тощо.
Тобто _раттха_, <46> _ратта_ — різновиди санскр. _раштра_.

Природним продовженням  ланцюжка  _Ґуджарратта_-_Махаратта-Суратта-Наваратта_ на
північ є  Пенджаб і Сінд —  _Аратта_,  із  тим самим _ратта._Махаратта,_Суратта,
Наваратта_  у санскриті — _Махараштра,_Сураштра,_Навараштра_,  тож  санскритська
форма  назви  _Аратта_—_Араштра_. Таким чином, ареал  назв  із  _раштра_-_ратта_
охоплює  Північно-Західну  Індію, ареал  якраз Індської цивілізації.  Саме з ним
Україна виявляє найбільше гідронімно-топонімних сходжень (ГУ, 19).

Отже,  назва _Аратта_ розкладається  на _А_+_ратта_,  санскр.  _А_+_раштра_. Тож
_Су-раштра_ — «Добра країна», _Нава-раштра_ — «Нова  країна»,  _Ґуджар-раштра_ —
«Країна   ґуджарів».   _Раттха_-_ратта_    —    форми   _раштра_   мовою   палі,
_буддійським_санскритом_. Палі  відноситься до  пракритів —  просторічних мов. З
палі перекладав буддійські твори для своєї антології давньоіндійської літератури
Павло  Григорович  Ріттер   (1872–1939) —   перший   український   санскритолог,
основоположник вітчизняної наукової індології.

Буддійські  тексти   знають  інші   назви  з   _раттха-ратта:_Аджіта-раттха_   —
«Непереможна країна»,_Дева-раттха_— «Божественна країна»,_Куру-раттха_—_«_Країна
(племені)     куру»,_Махіпала-раттха_—     «Країна     (династії)     Махіпала»,
Пуліндараджа-раттха_  —  «Країна  царів (племені)  пулінда», _Панчайоні-раттха_—
«Країна п’яти лон» тощо (PL, 199).

Хорезмійський   учений-енциклопедист   Абу  Рейхан  Біруні  (973-1039)  у  своїй
фундаментальній  «Тарих-уль-Хинд» («Історія  Індії»)  серед  країн в  аґнеї  (на
південному  сході)  називає  країну  _Раштра_  (де  й  країни  _Відарбга,_Вріша,
Тріпура,_Шавара_). Знає він  країну  _Раштра_ і  в айшані, тобто  на  північному
сході (Бируни, 275, 277).

Нинішню Махараштру населяє людність середземноморської, а по західному узбережжю
— альпійської і динарської рас. У Мумбаї (раніше _Бомбей_), столиці цього штату,
живуть зороастрійці-парси, належні до вірменоїдної раси. Населення Ґуджарату теж
належить до альпійської і динарської рас. Давні _ґурджари_, пізніші _ґуджари_, а
нинішні  _ґуджаратці_ виявляють помітну схожість  із  жителями  Грузії.  Перська
назва грузина — _гурджі_, а в запорозьких козаків і сучасних українців побутують
прізвища _Гурджій,_Гуржій_. У ХVIII ст. великим  візирем князівства Ґуджарат був
український козак на оттоманській  службі  Яків  Малик (ЕУД, т.4,  25).  Махатма
Ґанді, творець незалежної Індії — ґуджаратець. <47>

Санскр. _раштра_ — високостатусний соціальний  термін,  що не тільки  обслуговує
таку  важливу сферу як найменування держав, а й творить інші першорядні терміни,
імена та назви:

_Раштрі,_Раштрік,_Раштрін_, досл. «Наділений державою» — «Цар».

_Раштрабгріт_,  досл.  «Державодержець»   —   «Цар»,   «Правитель».   Ім’я  сина
легендарного  царя Бгарати  (санскр.  _Бгарата_, сучасне  _Бгарат_ також — назва
Індії індійськими мовами).

_Раштравардгана_  —  «Примножувач держави», «Побільшувач країни».  Ім’я  радника
царя Дашаратхи, батька Рами, героя «Рамаяни».

_Раштрадеві_ — «Богиня держави». Ім’я дружини бога Аґні.

_Раштракута_  — «Вершина  держави». Царська  династія  в  Махараштрі VIII–X  ст.
Виводила  походження від  царів  Місячної династії  і  бога-воїна й бога-пастуха
Крішни, імена  якого (_Крішна,_Ґопала,_Ґовінда_)  її царі здебільшого  й мали. А
запорожці й сучасні українці мають прізвища  _Кришень,_Кришненко,_Гупал,_Гупало,
Гупалов,_Гупалюк,_Гупаленко_ тощо.

_Раштрапала_  — «Захисник країни», «Владика держави»,  «Цар».  Ім’я  царевича  в
епосі (HN, 335). Інша форма імені — _Раштрапа_. У запорожців засвідчені прізвища
_Розтропа,_Розтрипа,_Розтрухан_(РЗВ, 72, 73, 79).  Сюди ж стає сучасне  прізвище
_Розтропович_.  Санскр.  _pa_,  тотожне  _pala_  —  «захисник»,  «цар»  в  імені
_Раштрапа_, те саме, що і в індійському воїнському імені _Махіпа_ (_Махіпала_) —
«Захисник  землі»,  «Цар»  (санскр. _mahi_ —  «земля»).  Ім’я  _Махіпа_  тотожне
українському прізвищу _Мазепа_ (ТРС, 166–176).

_Абгіраштра_  —  «Завойовник країн».  Санскр.  _abhi_  —  префікс  із  значенням
«довкола»,  «звідусіль», тотожний українському  префіксу  _обі_-, _об_-, _о_-  в
словах  _обізнаний_   (санскр.   _abhi-jnyana_),  _обхід,_облога,_огорожа_  (від
_обгорожа_), _огород_ (від  _обгород_) і  багатьох інших.  Тож чоловіче воїнське
ім’я   _Абгіраштра_   дослівно   означає  «Обдержавлювач»,   тобто   «Підкорювач
довколишніх країн».

_Дгрітараштра_  — «Міцнодержавний».  Ім’я батька ста  синів,  яких  епос називає
_каурави_. Дгрітараштра народився  сліпим,  а оскільки  людина з фізичною  вадою
царем бути не могла, трон посів  його молодший брат  Панду,  п’ятеро синів якого
епос називає _пандави_ — «сини Панду». Тож каурави й пандави —  двоюрідні брати.
Суперництво  між  ними  спершу  призвело  до  взаємної неприязні,  а  тоді й  до
жорстокої 18-денної битви, яку описує «Махабгарата»  і в якій перемогли пандави.
Найстаршого  сина   Дгрітараштри,  ватажка  кауравів  Дур  <48>йодгану  звали  й
_Дгартараштра_ — «Дгрітараштрин», «Син Дгрітараштри».

У  мові  хінді, основа  якої  санскритська  лексика,  _раштра_ творить  численні
терміни, зокрема, стосовні сучасної державної атрибутики:

_раштра-паті_,  досл. «батько країни»  —  президент  (_pati_ споріднене  з  укр.
_батько_ і рос. _батя_); _раштрапаті-бгаван_ — президентський палац

_раштра-ґан_  — державний  гімн (_gan_ — «пісня», _ґаяк_ —  «співак»,  _ґаїка_ —
«співачка»,  від  санскр.  _ga_  —  «співати»;  пор. укр.  _гаївка_  —  різновид
веснянок)

_раштра-джганда,_раштра-дгваджа_ — державний прапор

_раштра-бгаша_ — державна мова (ХРС, ІІ 465).

Початкове _А_ в назві _Аратта-Араштра_ — заперечна частка («не», «без», «анти»),
властива санскриту й  іншим і.—є. мовам. До хінді з санскриту перейшли  терміни,
де ця частка поєднана саме з _раштр_а:

_a-раштрій_—    антидержавний,    антинаціональний    (_раштрій_—     державний,
національний) _a-раштрі-кріт_ — роздержавлений, денаціоналізований

_a-раштрі-каран_ — роздержавлення, денаціоналізація.

З ними перегукуються інші санскритські терміни в мові хінді:

_а-радж’я_ — «не-держава» (санскр. _rajya_ — синонім до _раштра_)

_а-радж_ — «безцарна» (про країну без правителя)

_а-раджан_ —  «не-царська»,  «не-керована-царем»,  «анархічна»  (про  країну); у
слові  _анархія_  теж  заперечна  частка  _aн_.  Грец.   _an-arhos_  (_архос_  —
«ватажок», «правитель») і санскр. _a-rajan_ — семантичні двійники

_а-раджак-та_, досл. «не-царськість» — «беззаконня», «безлад», «анархія» (_ta_ —
санскритський  суфікс,  тотожний   укр.  _та_  в   _спільнота,_чеснота,_виднота,
гарнота,_висота,_широта_ тощо)

_a-раджан-стхапіт_   —   «не-встановлений-царем»,  «незаконний»,  «нелегальний»,
«недійсний» (ХРС, І 129).

Таким чином, назва _Араштра—Аратта_ означає _Не_-_держава,_Не-країна_. Що цілком
у дусі уявлень про Аратту і її людність у «Махабгараті» й інших давньоіндійських
пам’ятках. Прикметно,  що й шумерський  епос вважає жителів Аратти людьми,  яких
бог Думузі відокремив від інших людей (ШЭ, 267). _Думузі_, інакше _Таммуз_ (пор.
італ. _Томмазо_, груз. _Тамаз_) — шумерське пастушницьке божество,  епітет якого
_Гу-ба_  —  «Пастух»  (досл.  «Захисник корів»),  етимологічно  тотожний  іменам
_Ґопа_й _Ґопала_, що їх має  Крішна, теж пастушницьке божество (ТРС, 48–50; ОРВ,
234). <49>






3. Аратта й Давня Україна




Етнонім  _аратти_,   який  означає  «безвірники»,  «неправедники»,  вочевидь  не
самоназва,  бо  називати так  себе насельники Аратти не  могли. Це не  конкретна
племінна назва, а загальне  означення племен поза сферою  брахманських уявлень і
вірувань.  Самі  ж  племена, охоплені  назвою _Аратта_, мали  щодо себе  власні,
цілком  пафосні наймення. І постала назва _Аратта_ іззовні, її витворили ті, хто
мав себе  за праведних і чеснотливих.  Тому  важливо  з’ясувати,  хто  ж антипод
араттців і взірець праведності.

У «Ріґведі» це плем’я _пуру_,  у «Махабгараті» — _паурави_, нащадки легендарного
царя Пуру. Плем’я _пуру_, активне в  «Ріґведі»,  бачимо  серед так званих «п’яти
ведійських племен»  — _яду,_турвашу,_ану,_друх’ю_ і _пуру_. За даними «Ріґведи»,
тільки _пуру_ — істинно ведійські арії. Вони посідають у «Ріґведі» чільне місце,
ведійські  боги — їхні  боги. Похід до Індії Олександра  Македонського застав це
плем’я в  Пенджабі, де воно вчинило завойовнику відчайдушний опір, проте зазнало
поразки,  а його зранений ватажок Пор (грецька передача імені _Пуру_) потрапив у
полон. Та Олександр, вражений мужністю Пора, дарував йому життя і навіть залишив
йому його царство.

«Ріґведа»  згадує 11 царів-пауравів (нащадків Пуру), а серед них —  _Девашравас,
Судас_і_Сомака_.  Ім’я _Девашравас_  має_шравас_,  тотожне  _слав_ в українських
іменах і  назвах. Тому  слов’янська  форма  імені  —  _Девослав_ чи  _Богослав_,
оскільки  санскр. _deva_ —  «бог».  Прикметно,  що імен  зі  _шравас_  чимало  в
«Ріґведі» й «Махабгараті», але сучасні індійці ні імен, ні назв із цим елементом
не знають. Зате в українців та інших слов’янських народів  подібні імена й назви
вжиткові й  досі. Це  може означати,  що  ведійські арії принесли  їх  зі  своєї
попередньої батьківщини, тобто і з України.

Ведійське ім’я _Судас_ — «Щедродайний»  тотожне українському  прізвищу  _Судас_,
похідне  від якого  — _Сдасюк_. Прикметно, що двоє відомих  мені сучасних носіїв
цих прізвищ причетні до Індії: О.Судас — журналіст, який вивчав  і мову хінді, а
Г.Сдасюк  — російська  індологиня  (українського походження, якщо це  її  дівоче
прізвище), авторка книги «Штати Індії».

Ім’я  _Сомака_  похідне  від  _Сома_  —  «Місяць»  і   означає  «Малий  Місяць»,
«Півмісяць». Ім’я _Саумака_ (хінді _Саумак,_Савмак_) — «Нащадок Сомаки» мав онук
Сомаки,  цар  Друпада  (HN,  383), батько  Драупаді,  спільної  дружини  п’ятьох
братів-пандавів. А вихованцем  <50>  боспорського  царя  Перісада  V  (ім’я  має
індійські паралелі), був _Савмак_, котрий 108 року  до н.е.  повстав проти свого
вихователя й захопив владу на Боспорі. Санскр. _Сомака_ мовою хінді — _Сомак_, а
«Реестр» 1756 року фіксує козацькі прізвища_Сомак,_Сомай,_Соменя_ (РЗВ, 52, 31).
Іранська ж форма імені _Сомак_—_Хаомак,_Хомак_.

Більше  про  пуру-пауравів  у  «Махабгараті»,  яка  подає  романтично-драматичну
оповідь про царя Яяті й п’ятьох його синів — Яду, Турвашу, Ану,  Друх’ю та Пуру,
епонімів   однойменних  племен.  Яду  й  Турвашу   —  сини   Яяті  від  законної
дружини-брахманки  Деваяні, а Ану, Друх’ю, Пуру — від таємної дружини, кшатрійки
Шарміштхи.  Всупереч  звичаю, трон  посів  наймолодший  брат  —  Пуру.  Бо  коли
розкрилося, що в Яяті троє синів від Шарміштхи, тесть прокляв молодого  ще  царя
на довічну старість. Яяті слізно благав синів узяти бодай на час його  старість,
а йому  віддати  молодість. Лише Пуру зважив на  батькове  прохання, тому й став
царем, родоначальником _пауравів_ і царської династії (ТРС, 51–57).

Міф про трьох синів царя  Яяті  від  Шарміштхи близький до  скіфської легенди  в
Геродота  про Ліпоксая,  Арпоксая і  Колаксая  — трьох  братів і родоначальників
скіфських  племен.  Першим  царем  і  засновником  царської  династії  теж  став
наймолодший  брат — _Колаксай_, і теж заслужено.  Бо тільки йому далися до рук 4
предмети, що впали з неба — золоті чаша, сокира, плуг і ярмо. Символіка небесних
дарів прозора: чаша символізує жерців, сокира — воїнів, плуг —  землеробів, ярмо
—  залежних общинників. Тож Колаксаєве плем’я визнавало  поділ суспільства на  4
стани,  що,  як  на  брахманів,  неодмінна ознака праведності. «Царські скіфи» й
Колаксай функціонально тотожні епічним  пауравам  і Пуру,  отже, й пуру-пауравам
«Ріґведи». Племена Пуру  й Колаксая — сповідники дгарми, а племена їхніх старших
братів  — ні. Втім, ім’я  _Пуру_  й  _Кола_ (санскр. _kula_) в імені  _Колаксай_
(_ксай_ «цар») — семантичні двійники й означають «рід», «плем’я» (ТРС, 187–191).

Східнослов’янський аналог «царських» скіфів і ведійсько-епічних пуру-пауравів  —
_поляни_. Лише їм властивий ореол праведності,  бо вони (за «Літописом Руським»)
«мали звичай своїх предків тихий і лагідний, і поштивість до невісток своїх і до
сестер, а невістки до свекрів своїх і до діверів велику пошану мали. І весільний
звичай мали вони: не ходив жених по молоду, а приводили (її) ввечері, а назавтра
приносили (для його родини)  те,  що  за неї дадуть».  Тоді  як «…деревляни жили
подібно до звірів, жили  по-скотськи:  і вбивали вони один <51> одного,  (і) їли
все нечисте, і весіль у них не було, а умикали вони дівчат коло води… А радимичі
й в’ятичі, і сіверяни такий обичай  мали: жили вони в лісі, як ото всякий  звір,
їли все нечисте, і срамослів’я (було) у них перед батьками і перед невістками. І
весіль не бувало в них, а ігрища межи селами».

Цей  літописний   пасаж  дивовижно  нагадує   характеристику  племен  Аратти   в
«Махабгараті». Серед українських «араттців» бачимо сіверів, а серед індійських —
сувірів,  близьких  родичів українських  сіверів  (ТРС,  10–17).  Індійському  й
українському племенам абсолютно різні й незалежні джерела, віддалені географічно
й часово  тисячами кілометрів і років, дають однакову  характеристику. Що навряд
чи поясниш простою випадковістю, а не тривкою і давньою традицією..

Троє братів  і  в легендах про походження Києва — літописній (Кий, Щек, Хорив) і
вірменській (Куар, Мелтей, Хореан).  Перші —  князі  _Полянської_землі_, другі —
_області_Палунь_. Хоча серед імен братів немає такого, від якого постали б назви
_Палунь_ і  _Полянська_земля_,  не  виключено, що  обидві назви, як  і _поляни_,
причетні  до  _Пуру_  й  _пуру_-_пауравів_.  Тим  більше,  що  санскр.  R  часто
відповідає  слов’янському Л,  а санскр. _puru_ — «багато» тотожне грец. _полі_ —
«багато», санскр. _pur_ — «місто» тотожне грец. _поліс_ й укр. _поль_//_піль_ (у
назвах міст). Було скіфське плем’я _пали_ і ватажок його — _Пал_. За вірменською
легендою, батьки  трьох братів — двоє індійських князів, Деметр  і Гісане  (ТРС,
222–236). Тож у легендах  про походження Києва  з’являється відчутний індійський
струмінь.

За Нестором, пізніша назва полян — _руси,_збірне_русь_. Назва ж _руси_, зазначає
візантійський автор ХІІ ст. Іоан Цец, тотожна назві _таври_. Таври й руси — один
народ під двома різними назвами: грецькою (_таври_) й місцевою (_руси_). А в ІІІ
ст.  до н.е. жителі Херсонеса  Таврійського, літописного  Корсуня  у так  званій
_Херсонеській_присязі_ клянуться:  «…я  охоронятиму  для народу  _састер_  і  не
розголошуватиму  нічого потаємного  ні  еллінові  (!), ні  варвару…»  (КЛХ, 10).
_Састер_  тут  суто  індійський   термін  для  священних  книг  —  _шастр_,  які
регламентують життя давнього й сучасного індійця.

Шастри  формують  і  _дгарму_ —  основоположне поняття індійської  філософії, що
означує світолад, вселенський закон, непохитність космічних процесів (зміна зими
весною,  дня  ніччю, рух небесних  світил, плин річок тощо). Попередницею дгарми
була   ведійська    _арта_.   На   _арті-дгармі_    тримається    впорядкований,
ор<52>ганізований,  гармонійний, праведний, справедливий  світ,  його  моральні,
етичні,   суспільні,  релігійні  устої.  Термін_дгарма_-_арта_  не  має  певного
лексичного  відповідника,  а  залежно від  контексту означає  «лад»,  «правило»,
«право», «закон», «віра», «засади», «устої», «обов’язки», «приписи», «норми».

Таври-руси-поляни   —   _раштри_-_ратти_,    праведні,   а   їхня    країна    —
_Раштра_-_Ратта_-_Артанія_. За критеріями «Карна-парви», вони сповідники  дгарми
й приписів шастр.  Інші племена _а-раштри,_а-ратти,_ан-арти_, анархічні,  а їхня
земля — _Араштра,_Аратта_ чи_Анарта_ — «Не-арта».

Саме тут, схоже, коріння  не завжди мирних взаємостосунків полян із сіверянами й
деревлянами, стійкого  суперництва  полянських  і  чернігово-сіверських  князів.
Останні ще в порівняно недавні історичні часи прагнули до самостійної  від Києва
політики,  активно родичалися  з  половцями,  прихильно ставилися до опозиційних
Києву  князів,  посідали  престол у Тмуторакані-князівстві  на території давньої
Кімерії-Сіндики-Сіверщини. Через що  дехто  навіть закидає  сіверам розпалювання
внутридержавних   чвар.  Це  можна  пояснити  лише  давньою  і  цілком  реальною
традицією.   Та  й  про  історичні  факти  ми  судимо  переважно   з  київського
літописання, у його не завжди безпристрасних оцінках і баченні подій.

У «Махабгараті» з Араттою  пов’язується  річка  _Апаґа_, назва якої має численні
паралелі в Україні: _Апака_ в басейні Сейму, _Опака_ —  Дністра,_Апажа_ — Десни,
_Опочна_ — Південного Бугу, _Апока_  в Криму (ІА, 226).  У Криму й  гора _Опук_,
біля якої  —  руїни античного міста  Кімерика. Кімери ж — ті самі сувіри-сівери.
Тобто майже  всі  поза  межами Полянської землі, в  ареалі української «Аратти».
_Апаґа_  —  й  назва  священної  Ґанґи,  а одне з імен могутнього  воїна Бгішми,
полководця  кауравів, вихідця  з  бахліків —  _Апаґея_, «Син  Апаґи-Ґанґи». Ім’я
_Бгішма_  тотожне  українському прізвищу _Бушма_. Батько  Бгішми —  цар Шантану,
старший брат якого має показове для нашої розмови ім’я — _Бахліка_. Онук Бахліки
— _Бгурішравас_;  ім’я  якого тотожне  нашому _Борислав_.  А дід Бгішми,  батько
Шантану  й  Бахліки  —  _Пар’яшравас_,  ім’я  тотожне  нашому  _Переяслав_  (СІ,
195–201).   _Пар’яшравас_  і  _Бгурішравас_—  семантичні  двійники  й  означають
«Багатославний», «Преславний».

Щодо  бахліків-балхіків, звичаями  так схожих  на  слов’ян  з  їхніми  спиртним,
коровиною з  часником,  пирогами з м’ясом,  вінками тощо, то сліди їх  помітні в
Україні  й досі. На  межі Галицької,  Волинської і Київської земель <53> (басейн
Случу, верхів’я  Південного Бугу й  Тетерева) існувала _Болоховська_земля_ з  її
містом  _Болохів_  і  жителями_болоховцями_.  Болоховські  міста  _Кудин,_Губин,
Божеськ,_Кобудь,_Чернетин,_Дядьків_   виявляють   зв’язок   із   «Махабгаратою»,
Крішною-Чорнобогом і Баладевою-Білобогом, ядавами-ятвягами та іншими індійськими
реаліями. Рукміні, дружина  Крішни — дочка  царя  Бгішмаки, ім’я  якого  тотожне
українському  прізвищу  _Бушмака_. Царство  Бгішмаки називалося _Відарбга_, а  в
Біруні така  країна  стоїть  поряд з  країною _Раштра_.  Столиця  царя  Бгішмаки
_Кундін_ має болоховський аналог  — _Кудин_ (ТРС, 48–49). У  сучасних  українців
багато          прізвищ          _Болох-Волох,_Блох-Влох,_Болоховець-Волоховець,
Болоховченко-Волоховченко_   та   ін.  Бахліки-балхіки   «Махабгарати»,   як   і
сувіри-сівери,  воювали на боці  кауравів. А  каурави — _кравенці_ «Влес-книги»,
_коровичі,_бичичі,_туричі._Кравенці_  ж — давня  форма  етноніму _українці_ (СІ,
158–162).

Арабські автори  знають у Давній Україні _Артанію,_Славію_ і _Куявію_, що цілком
у дусі  індійського, скіфського, вірменського й літописного переказів про  трьох
братів і їхні  три  царства. Виходить,  що  _Артанія_  —  Полянська, _Славія_  —
Переяславська,  а _Куявія_  —  Сіверська  земля.  Дві останні,  як  на  київське
літописання, підпадають під статус Аратти.

Цікаве  ще одне. Іранський суфікс _hu_, якому відповідає санскр. _su,_ фонетично
тотожний _гу_ — «бик» в  _Гу-країна_.  Але  _hu_ та _su_ — префікси, які надають
вищу якість основному слову. Із _su_ є  індійські етноніми _сувіри,_сураштри_ та
_сугуди_ в іранській  «Авесті»  й  назви  країн,  похідні  від  них  —  _Сувіра,
Сураштра,_Согд_-_Согдіана._Сураштра_ — «Добра, Праведна країна» має семантичного
двійника  в  Україні,  літописний  _Сурож_  (нинішній  _Судак_  у  Криму), якому
відповідає санскр. _su-rajya_ — «добра, праведна країна». _Сурож_ —  і _Сугдея_,
що  споріднює  цю  назву  з   _сугудами-согдами_-_согдійцями,_Согдом-Согдіаною_і
_Суздалем_.   Причому  _Согд-Согдіана_  (в  «Авесті»  _Ґава_Согдійська_),  як  і
_Хорезм_,  теж означає  «Країна  Бика». А  сурожці-сугдейці  за  «Влес-книгою» —
кравенці-українці.

Сураштрою  часів «Махабгарати» правили _ядави_, плем’я Крішни  та його  старшого
брата  Баладеви. Родоначальник  племені —  легендарний цар Яду, старший брат  по
батькові вже згадуваного  Пуру (матері в  обох  братів різні). _Ядави_ («нащадки
Яду»)  тотожні  літописним  ятвягам  (ТРС,   51–57),   цей  етнонім  відбитий  в
українських прізвищах _Ядута-Єдута,_Ядутенко-Єдутенко_ й назвах _Ядути,_Ядутин_,
<54>    _Ятва,_Ятвяги,_Ятвіж_   і    _Ятвязь_.    Дружиною    Баладеви-Білобога,
землеробського  божества,  чий  атрибут  і  зброя — плуг, була _su-раштрійська_,
тобто _hu-країнська_ царівна _Реваті_, брат якої  —  _Реват_, а дід — _Рева_.  В
українців і  нині безліч прізвищ _Реут,_Ревут,_Ревутенко,_Ревуцький,_Рева,_Рево,
Ревба,_Ревко,_Ревака,_Рев’яка,_Ревсака,_Ревика,_Ревеня,_Ревченя,_Ревниш,
Ревенко,_Ревбенко,_Ревченко,_Реваченко,_Ревущенко_ тощо. Тільки в «Реєстрі» 1649
року  40 різновидів  козацьких  прізвищ  на  _Рев_. Сюди  ж  стають  і загадкові
_ревуги_ зі «Слова».

Санскр.  _Баладева_  (хінді _Бальдев_)  — «Могутній бог»  або «Білобог» у  формі
_Балодей_  засвідчене  в  боспорському  написі  ІІІ  ст.  із  Сіндики-Кімерії. А
прізвища _Болудей,_Білдей,_Бельдій,_Більдій,_Білденко_ мають запорозькі козаки й
сучасні  українці.  Інше  ім’я  Баладеви,  _Балавіра_  (хінді _Бальвір_,  пендж.
_Балбір_)  —  «Могутній   герой»   відбили   прізвища  _Балвір,_Бальвір,_Балбир,
Балбиренко_. Імена бога-воїна й бога-пастуха Крішни (_Кришень_ «Влесової книги»)
теж рясно відбиті в українських прізвищах і назвах.

Ці  паралелі України й Сураштри спонукають гадати,  що  назва  _Su-раштра_ через
іранську  форму  _Hu-раштра_  може  бути  тотожною  назві  _Гу-країна_.  Тоді  й
_Україна_  означає  «Добра, Праведна  країна».  Що знову-таки  не стикується  зі
значенням назви _Аратта_  як  «Не-держава».  Тож  і  в  цьому  разі  _Аратта_ не
прикладається до України.

І  Трипілля,  як  свідчать   факти,_Ґораштра,_Ґоратта_  —   «Країна  Бика»,  але
не_Араштра,_Аратта_  —  «Не-країна», «Не-держава».  І  якщо  ареал  Трипільської
культури —  _Го-ратта_чи_Гу-ратта_, то насельники її — _гу_-_ратти_, тобто ті  ж
таки     _гу-країнці,_у-країнці_.    Звідси     й     кардинальний     висновок:
етнонім-самоназва_українці_ набуток не недавніх, а найдавніших історичних часів.
У  формі своїх  семантичних двійників, однакових із  ним структурно,  але різних
лексично,  він  існував  на  теренах  Давньої  України  впродовж тисячоліть  — у
трипільські, скіфські, долітописні й літописні часи. Як  існує і нині. З  чого й
усі інші значущі й недвозначні висновки.

Назва  _Аратта_ покривала ареал  Хараппської  культури (Пенджаб  і Сінд),  яку з
Трипіллям найперше  споріднює  поклоніння  Богині-Матері  й  Священному  Бикові.
Прикметно, що коли в квітні 1997  року я  і Юрій Шилов показали  в Археологічній
службі  Індії, уславленої  відкриттям  Хараппської культури,  деякі ілюстративні
матеріали   про   Трипілля,   то  висновок  досвідчених  індійських   колег  був
однозначний: це — пам’ятки хараппського типу. <55>

Таким чином, _Аратта_  означає  «Не-держава»,  але це не самоназва й не племінна
назва, у  неї не етнічне, а релігійно-соціальне підгрунтя, вона  сукупно означує
племена поза колом ведійсько-брахманських  вірувань і  впливів.  Їй властива  не
географічна точність, а ствердження «нечистоти» областей, які собою покриває.

Назва _Аратта_ штучна й постала  іззовні, серед тих, хто вважав  себе ревнителем
дгарми, насамперед  серед жрецтва.  _Аратта_  не  назва,  якою людність  Давньої
України означувала свою  територію, і саме через це та через значення, закладене
в   ній,   її   неправомірно   прикладати  до   України.   Воно  заперечує,   що
самоназви_Скіфія,_Русь,_Україна,_Волинь,_Буковина,_Бойківщина,_Гуцульщина_
означують  країну-сповідницю  дгарми.  Тоді як  за  давніми  уявленнями  «Країна
Тура-Бика» вже «Праведна країна», «Країна Дгарми-Арти», «Артанія». Саме  за таке
значення    для   Давньої    України   промовляють   факти:   скіфи-сколоти    й
таври-руси-поляни  — вони ж коровичі-кравенці-українці — сповідували  дгарму.  І
для деяких античних авторів скіфи-кравенці — найсправедливіший та найправедніший
народ.

Давня Україна цілком могла  називатися _Го-раштра,_Го-ратта_, тобто _Го-країна_,
а   потім  зазнати  вмисного  переосмислення   іззовні,  як  це   сталося   щодо
пенджабо-сіндської  Аратти.   Тоді   назва  її  могла  тлумачитися  в  значенні,
протилежному тому, яке  насправді мала. Тобто _Ґоратта_ — «Країна Бика», отже, й
«Країна Дгарми» могло стати _Аратта_  — «Не-держава». Так самоназва країни могла
перетворитися на іншоназву.

Тому прикладати назву _Аратта_ до України трипільських,  скіфських  і літописних
часів  можливо  лише  за  однієї-єдиної  умови: визнанні та обумовленні того, що
_Араштра_-_Аратта_постало з_Ґораштра_-_Ґоратта_ — «Країна Тура-Бика», значеннєво
тотожного  назвам  _Таврика,_Скіфія,_Україна,_Русь,_Волинь_  тощо. Інакше  назву
_Аратта_має  замінити назва _Горатта_чи бодай_Артанія._Аратта_ може бути хіба що
умовним  вузьколокальним  терміном  на  означення,  скажімо,  сіндів-сувірів  із
позиції  таврів-русів або сіверів-сіверян та інших східнослов’янських  племен із
позиції полян-русів і київського літописання.

Назву _Аратта_ не слід ототожнювати з  назвою _Бгарата_ (назва Індії індійськими
мовами). _Аратта_ й _Бгарата_ — етимологічно різні назви й несуть різне смислове
навантаження. Згадувані у ведах _бгарати_ (до речі, відгалуження пуру-пауравів),
наз<56>ва яких споріднена з чоловічим воїнським ім’ям і назвою країни _Бгарата_,
скорше ближчі  до етноніма  _балти_, позаяк на слов’янському  грунті  санскр.  R
часто відбивається як L. <57>






Індія і загадкові печеніги




Візантійський імператор та історик Костянтин Багрянородний (Х ст.)  у творі «Про
управління імперією» чимало місця приділяє  половцям і  печенігам,  яких називає
_пачинакити_. Він, зокрема, пише:

«Необхідно знати, що по цей бік Дністра, у  краю,  зверненому до Булгарії,  біля
переправ  через цю ріку,  стоять  порожні  фортеці:  першу фортецю  пачинакитами
названо _Аспрон_,  оскільки її каміння видається зовсім білим; другу  фортецю  —
_Тунґата_,  третю — _Кракнаката_, четверту  —  _Салмаката_,  п’яту — _Сакаката_,
шосту — _Ґіеуката_»… Слід знати, що пачинакити ще зовуться _канґар_, але не всі,
а  тільки народ  трьох  фем: _Іавдіірті,_Куарцицур_  і _Хавуксінґіла_,  як більш
мужні й шляхетні, ніж інші, бо це й означає назва _канґар_» (КБ, 298).

Інформація вкрай  важлива, бо  подає  другу  назву частини печенігів — _канґар_,
називає три найшляхетніші й наймогутніші печенізькі підрозділи, а найголовніше —
дає печенізькі назви шести фортець на Дністрі, тобто й слова печенізької мови. З
чого й недвозначний висновок: печеніги жили на Дністрі й мали тут свої  фортеці.
Це підтверджує і сучасна українська топоніміка.

У басейні Дністра є  потік _Печенія_ (біля Теребовлі  на  Тернопільщині), селище
_Печеніжин_ — у Коломийському районі на Івано-Франківщині, в передгір’ї  Карпат,
при злитті річок  _Лючка_  й  _Печеніга_(басейн  Дунаю).  Село  _Печенюги_  є  в
Новгород-Сіверському районі на Чернігівщині. Селище  _Печеніги_ є на Сіверському
Дінці в Чугуївському районі на Харківщині. Вважається, що  його заснували в XVII
ст.  переселенці з Опішні  (нині  Полтавська обл.)  на місці  давнього  кочовища
печенігів, які  жили в причорноморських степах  у IX–XII  ст. Тобто назва селища
пов’язана з печенігами, як  і _Печенізьке_водосховище_  на  Сіверському Дінці  й
_Печеніжина_гора_  біля Чугуєва,  який  стоїть на  р.  Чугівка  —  обидві  назви
пов’язують  з  половецьким ханом  _Чугою_  (ТСУ,  273,  390).  Факт  сусідування
печенігів  і  половців  дозволяє  припустити  спорідненість  обох  племен.  Слід
зазначити,   що  Чугуївський  район  <57>   на  Харківщині  й   Коломийський  на
Івано-Франківщині  одного  часу  навіть   називалися   _Печенізькими_.   Літопис
відзначає, що вперше печеніги прийшли на Руську землю 915 року.

Етнонім _печеніги_ відомий також Білорусі (_Печенежин_), Росії (Жигулівські гори
іноді  називають  _Печенізькими_),  Румунії  та  Молдові  (_Печеняга,_Беченіг_),
Південній  Словаччині  (_Besenyod,_Pecenice,_Beshenov_),  Закавказзю  (_Біченек,
Беченаг_;  перевал Зангезурського хребта — _Беченазький_),  Туреччині (_Печенек,
Беченек,_Печенек_-_Озю_—  «Печенізька долина»),  Ірану. Середньовічні вірменські
джерела дають етнонім як  _пацанк,_пацинак,_пандзканк_, грузинські —  _пачаніг_,
причому в грузинів є  імена  _Бічінга_ й прізвище _Бічінґаурі_. Осетинський епос
знає ім’я _Бедзенаг_ (ОЗ, 34–38).

Таким чином, пов’язані з печенігами назви тягнуться від Румунії та Словаччини на
заході й  до Індії  на  сході.  Що засвідчує поширеність печенігів у  просторі й
часі,  помітну  роль  у світовій  історії.  З’ясувати,  хто  такі  печеніги  тим
важливіше,  що  з ними тісно  переплелася  історія України. Дослідники відносять
печенігів до тюркомовних племен, проте факти таке твердження заперечують.

Неважко  помітити, що  в  п’яти з шістьох  назв  фортець,  поданих візантійським
автором,  повторюється  слово _ката_. Воно, очевидно, й означає «фортеця». Але в
яких мовах _ката_ має таке значення? Тюркські мови, принаймні, його не знають. І
чи є ще десь назви з цим елементом?

Так, є.  Але далеко від України,  на  північному  заході  Індії, в  Раджастхані,
«Країні царів».  Тут є місто _Кота_,  назва  якого означає «Фортеця». Це те саме
_ката_, що  й у  назвах  печенізьких  фортець на  Дністрі. Нині  Кота — одне  із
значних міст штату Раджастхан,  на  правому березі ріки  Чамбал,  у ньому й досі
височать величні  фортечні мури  й  князівські палаци. А  колись це була столиця
князівства  Кота,  що  його  могольський  імператор Джаханґір  (1569–1627),  син
знаменитого Акбара, виокремив  1624 року з  князівства Бунді для відданого  йому
раджпутського  князя. Це  князівство  дало світу зразки  мініатюрного  живопису,
якому властиві вишуканість і довершеність, любов до мисливських сцен та гірських
краєвидів.

У санскриті _kota_ — «укріплення», «форт», «фортеця», _kuta_ — «дім», «фортеця»,
«форт», «гора», _kutiya_ — «хижка»,  «хатка», _kuti_ — «хижка пустельника» (СРС,
174). _Кotpal_ — «комендант фортеці», сучасне _kotval_  —  «начальник  поліції»,
«поліційний  інспектор»,   «староста».  _Kotar_  —   ліс   довкола  форте<58>ці.
«Махабгарата» пише,  що  коли  Крішна  викрав  у  дружини  Рукміні, доньку  царя
Бгішмаки  (ім’я  споріднене  з  українським  прізвищем  _Бушмака_),  то її брат,
затятий  ворог  Крішни, поклявся або повернути сестру, або ніколи не повернутися
додому. Відбити сестру йому не  вдалося,  тож  він збудував собі нову  столицю і
назвав _Бгоджаката_ — «Фортеця (племені) бгоджів».

В Індії  є  чоловіче  ім’я  _Котта_ — «Фортеця»,  «Опора», «Твердиня»  й  жіноче
_Коттешварі_ — «Владичиця фортеці»,  що ним  первісно означалася  Дурґа, дружина
бога Шіви. Санскр. _durga_,  досл.  «неприступна»,  «неподоланна», також означає
«фортеця». Ім’я  _Дурґадеві_  — «Дурґа-богиня», у грецькій передачі  _Tirgatao_,
засвідчене на терені України ще в IV ст. до н.е. Тут його мала меотянка, дружина
сіндського  царя Гекатея (див.  у цій  книзі окрему статтю  про неї). А сінди  й
меоти  — індоарійські племена, вони входили до Боспорського царства, що існувало
на півдні України ціле тисячоліття, починаючи з V ст. до н. е.

В Індії та Пакистані (утворився 1947 року)  чимало назв із _кот_. У Пакистані це
_Сіалкот_, давня Сакала — столиця греко-індійського царства, а  зараз — окружний
центр в області _Лахор_, провінція Пенджаб (у Криму античні автори знають  місто
_Лагура_); _Даркот_ — перевал на гірському хребті Хіндурадж (на півночі країни);
_Кот-Діджі_   —  поселення,  що  дало  назву  археологічній  культурі,  сучасної
трипільській. В  Індії,  надто в  Пенджабі  й Раджастхані, це_Патханкот,_Шоркот,
Аккалькот,_Наґаркот_ тощо. Причому _Наґаркот_, досл.  «Місто-фортеця», міститься
в окрузі _Канґра_. А  Костянтин Багрянородний, як  зазначалося, дає  другу назву
печенігів — _канґар_.

_Канґра_  — колись князівство в однойменній долині,  а  тепер  округа  й окружне
місто в гірському штаті Хімачал Прадеш (Західні Гімалаї), який перетинають річки
Сатледж, Біас, Раві  й Чандра. З них Сатледж, давня назва _Шатадру_ — значеннєво
тотожна українській назві  _Стоход_, а _Чандра_ має двійника на Київщині — річку
й  село _Шандра_. Долина  Канґра —  відома в Індії курортна  місцевість, надто в
літній  період. Раніше вона входила  до Пенджабу, але 1966 року до штату Хімачал
Прадеш відійшли гірські  округи цього штату, серед них Канґра, Кулу (пов’язана з
Реріхами), Шімла та інші. 1615 року могольський  імператор Джаханґір (1569–1627)
обложив  Канґру, столицю князівства, найнеприступнішу  з  гірських фортець,  яку
доти  не  зміг узяти жоден ворог. П’ять років тримав він  її  в облозі, перш ніж
приєднав до своїх  володінь.  І то  лише тоді,  коли над за<59>хисниками нависла
загроза голодної смерті. Джаханґір  подав це як  перемогу ісламу  над індуїзмом,
звелівши заколоти  у фортеці бика й на  тому місці спорудити мечеть. Якийсь  час
князівство Канґра входило до  Могольської імперії, а потім  перейшло до давнього
раджпутського роду. Не встояла неприступна фортеця  тільки  перед стихією — 1910
року її зруйнував страхітливий землетрус.

Канґра теж дала світові свій стиль мініатюрного живопису. З розпадом Могольської
держави  художники   знаходили   притулок  у   численних  раджпутських  гірських
князівствах, де виникла Пахарська,  тобто Гірська (хінді _pahar_ — «гора») школа
живопису, під впливом рівнинної  раджпутської школи. Канґрський живопис зображає
божественних і земних персонажів серед гір і  розкішних краєвидів, його вирізняє
яскравість і чистота  барв. Найулюбленіша для цієї школи —  тема Крішни. Сучасна
Канґра  ще відома своїм університетом  «Ґурукуль», де санскрит  викладається  як
жива мова.

Слово _kangra_ (хінді _kangura_, перс.  _kungura_) й  нині побутує в Раджастхані
та Пенджабі й означає — «фортеця» (ХРС І, 300).

Привертає   увагу    низка    українсько-раджастханських   гідронімно-топонімних
паралелей.  На  Київщині є  _Тараща_,  а  в  Раджастхані  є  раджпутська фортеця
_Тараґарх_ — «Зірка-фортеця» (санскр. _garh_ —  «фортеця», а _tarа_ — «зірка»  й
водночас поширене жіноче й чоловіче ім’я). Термін _раджпут_ походить від санскр.
_raja-putra_ — «царський син», а на Київщині є  село  _Путрівка_ (Васильківський
р-н). Село _Одайпіль_біля  Таращі теж  має в Раджастхані  двійника  —  _Удайпур_
(інд. _pur_, як і укр.  _піль_ у назвах, означає «місто», первісно — «фортеця»).
В  Індії  є  _Удай-ґірі_ —  «Удай-гора», а  в Україні  —  _Удай-ріка_.  У родині
раджпутського  правителя  Удай  Сінха  народився _Шакта_,  другий  з  24 братів,
родоначальник знатного  раджпутського  роду _Шактаватів_. Ім’я  _Шакта_ у  формі
_Сакта_  засвідчене  в  Україні, в боспорському  написі  ІІІ ст.  із  Сіндики на
Таманському  півострові, історичної Кімерії  (КБН,  765–769); пригадаймо, що, за
Геродотом, і могили кімерійських  царів були на Дністрі. А вавилонський документ
V cт. до  н.е. одним із  свідків при грошовій  угоді називає кімерійця  _Сакіта_
(КЭ,  293). В  основі цього імені — санскритське _shak_ (хінді _sak_) — «могти»,
«бути сильним/могутнім»  (СРС, 631). Воно ж і  в санскр. _шака_ й  іран _сака_ —
«скіфи», досл. «могутні». Тож назва раджпутського роду — _Шактавати_ українською
передається як _Саковичі_ або,  якщо  дослівно, — _Могутовичі_. У «Слові о полку
Ігоревім»  згадуються <60> _могути_,  що  може бути  слов’янським  відповідником
індоіранському _шаки/саки_.

Отож санскр. _shak_ (хінді _sak_) безпосередньо стосується однієї з  печенізьких
фортець на Дністрі  — _Сакаката_.  Її назва  означає — «Сильна/Могутня фортеця».
Санскр.  _kata_  має  низку  синонімів  — _vara,_garh,_pur,_nagar,_durga,_stha_,
більшість   яких   відбита   і   в  українських   назвах   (_Миропіль,_Миргород,
Унгвар-Ужгород,_Тараща,_Гоща_)   і   які   можуть  взаємозамінюватись.   Якщо  в
_Сакаката_  замість _ката_ підставити  _вара_, то матимемо  _Сакавара_. Звідки й
_Саквара,_Сквара_. А саме _Сквара_ — одна з фіксацій назви _Сквира_ на Київщині.
Сквира, до речі, пов’язана з половецькими князями й певний час навіть називалася
_Половеччина_.  Тож  назва  _Сквара/Сквира_  й  собі  означає «Могутня фортеця».
Неподалік Сквири  є  село _Пустоварівка_,  в  назві якого  простежується _вар_ —
«фортеця» (детальніше про Сквиру див. в окремій статті).

Тож  і на  інші подністровські фортеці слід поглянути під раджастханським кутом.
Якщо  _Сакаката_  —  «Могутня  фортеця»,  то  _Кракнаката_,  очевидно,  «Фортеця
Крішни». Тим більше, що в Раджастхані є _Кішанґарх_  — «Фортеця Кішана» (_Кішан_
— різновид імені _Крішна_), а улюбленим героєм котських та канґрських мініатюр є
саме Крішна. Цікаво, що на Дністрі був _Чорний_город_, а назва _Кракнаката_ може
тлумачитися  і як «Фортеця  Крішни», і,  якщо дослівно, —  «Чорна  фортеця»,  бо
_крішна_ означає  «чорний» (і «красний», тобто «гарний»). Є _Рамґарх_ і _Рампур_
— «Фортеця Рами» (Крішна й Рама  — земні  втілення Вішну, а  божества _Вишень_ і
_Кришень_  відомі  «Влесовій книзі»).  Фортецю  _Тунґата_ можна  співвіднести  з
фортецею  _Дунґарпур,_Салмаката_   —  з  фортецею  _Джай-Салмер,_Ґієуката_  —  з
_Джайпур_, колись  теж  фортецею і центром князівства, а нині  —  столицею штату
Раджастхан.

Кілька   слів  про  три  згадані  найшляхетніші  печенізькі  роди:   _Iavdiirti,
Kuar-tsytsur,_Havuk_-_singila_.  В  першій   назві  прозирається   ім’я  _Yadu_,
родоначальника   ядавів,   з    яких   походили   божества   Крішна-Чорнобог   і
Баладева-Білобог.  Ядави  ж  споріднені з літописними  ятвягами (ТРС,  51–57). В
останній  —  цікавий компонент _singila_,  бо  нагадує  часте в раджпутських  та
пенджабських прізвищах  слово _sinh_ — «лев», а лев —  уособлення царя  і символ
воїнської  доблесті  й мужності. Не слід, мабуть, обминати  увагою  і те,  що  в
Україні  є річки  _Хінґул,_Інгул_  та  _Сінгур_,  якраз  в  ареалі  замешкування
індоарійських племен.  Що ж до назви _Куар-цицур_, то показово, що  ім’я  _Kuar_
мав один із трьох  братів вірменської легенди, яка  співвідноситься з літописною
ле<61>гендою про Кия, Щека й Хорива. А вірменська легенда називає батьками трьох
братів двох індійських  князів — Деметра  й Гісане. Тобто і ім’я  _Куар_, і сама
легенда пов’язується з індійцями (детальніше див.: ТРС, 222–236).

Санскр.  G/K в  деяких  випадках  дає  на  українському  грунті  Х,  що видно  з
прикладів: хінді _gosayin_ — укр. _хазяїн_, санскр. _gopta_ — «воїн», «захисник»
—  укр. прізвище _Хопта_, санскр. _gudabha_  «бики/корови» — укр. _худоба_ тощо.
Тому,  судячи з  усього,  санскр. _kota_ (хінді _kot_)  —  «фортеця»  має  свого
близького родича _хот_, відбитого в численних українських назвах: села _Хотів_ і
_Хотянівка_ біля Києва, багаті пам’ятками  IV–I тис.  до  н.е.  (доба неоліту  й
бронзи,  скіфський  період).  А  біля  Хотянівки  виявлено  й  городище,  де, за
переказами, стояло літописне місто _Хотин_. Це й _Хотівля,_Хотенівка,_Хотинівка,
Хотіївка,_Хотенич,_Хотуничі,_Хотьминівка,_Хутка_ тощо в різних ареалах  України.
І, звичайно ж,  _Хотин_  —  місто, нині  райцентр на Чернівеччині, назва якого в
такому  разі  тлумачиться  як «Фортечин». Тут  1621 року українські  й  польські
війська під проводом гетьмана Сагайдачного, здобули славну перемогу над турками.
За  свою  історію  місто називалося  _Хотінь,_Хутінь,_Хотень,_Хотина_ і  входило
спершу до складу Київської Русі, а потім —  до Галицького  князівства. Показово,
що  й воно розташоване  на високому, правому  березі Дністра. І  як знати, може,
воно  якраз  із   тих  печенізьких  фортець,   про  які  писав  у  своєму  творі
візантійський імператор.

Санскр.  _kota_(koti,_kuti,_kutiya_),  яке   має   і  значення  «оселя»,  «дім»,
споріднене з укр. _хата_,  досить ужитковим в українських назвах. Насамперед  це
місто _П’ятихатки_ (раніше — _П’ятихатка_) — районний центр на Дніпропетровщині,
назване нібито  за п’ятьма хатами перших  поселенців  —  братів Потабашних (ТСУ,
293).  Дві  _П’ятихатки_  маємо в  Криму,  одна  в  Красноперекопському  районі,
прилеглому до  Сиваша. Притока кримської  річки _Салгір_ у басейні Сиваша (захід
Азовського моря) — _Бештерек_, «П’ятирічка» (тюрк. _беш_ — «5»).

Село _П’ятихатка_  є  в  Миронівському районі на  Київщині. Правителі князівства
Канґра  неодмінно додавали  до імені приставку  _Чандра_,  тобто  «Місяць». А  в
Миронівському  районі є  річка й  село  _Шандра_.  Річка _Чандра_ є  і в  долині
Канґра. У  тому ж Миронівському районі біля с. _П’ятихатка_ є і с. _П’ятирічка_.
А назва _Пенджаб_ означає «П’ять  річок», «П’ятиріччя». Одна з річок Пенджабу  —
_Чандрабгаґа_, назву якої складають  назви  двох річок —  вже відома _Чандра_ та
_Бгаґа_ (суч. _Бгаґ_, пор. укр. _Бог,_Буг_).

Іменник _хата_  в  українських назвах, як бачимо,  найчас<62>тіше  поєднаний  із
числівником «п’ять». Число «5»  наявне  в назвах _П’ятигори,_П’ятиозерна,_Бешуй_
(пригірське  кримське   село).   Село  _П’ятигірці_   фіксується   в  колишньому
Лубенському повіті, річка  _П’ятигірка_ — в Житомирській області, там  же село й
річка _П’ятка_  (тече  через  Райгородок  на  Бердичівщині).  Ріка  _П’ятна_  на
Чернігівщині — притока Десни. У басейні Південного Бугу маємо річку _Беш-Байрак_
— «5 байраків» (притока Мертвоводу), в басейні Азовського моря є ручай _Бесташ_;
урочище  _Бешташ_, досл. «5 каменів», яке має іншу назву —  _Кам’яні_Могили_ або
_Бесташ-горби_. На Київщині  в  Тетіївському районі є село _П’ятигори_ (СГУ, 47,
454).  Назва цікава  можливою  спорідненістю з назвою  _Пантикапей_,  що її мала
столиця Боспорської держави. Де _панти_ може означати «5» (пор. _рenta_ —  «5» у
латинських словах, наприклад,  _пентаграма,_Пентагон_  тощо), а _капей_ — «гора»
(пор.  слов. _капь,_капище_).  Тобто в такому  разі  _Пантикапей_ може  означати
_П’ятигорськ_, тобто _Місто_П’яти_пагорбів,_Місто_п’яти_святилищ_.

Тож не виключено,  що і  в етнонімі _печеніги_ наявне число  «5». Окрім етноніму
_пенджабці_,  Індії  відомий  і  давній  етнонім  _панчали,_панчалійці_,  жителі
давньої держави _Панчала_, назву якої  творять санскр.  _pancha_ — «5»  і  _la_,
прикметниковий  суфікс.  _Панчала_  означає  «П’ятерична»,  «Складена  з   п’яти
(частин, річок, гір, племен тощо)», «Належна п’яти/ п’ятьом».  Ця  давня  країна
простягалася  від  Гімалаїв   до  ріки  Чамбал,  тобто  охоплювала  й  територію
нинішнього Пенджабу. На захід від неї жило плем’я куру. Вважається, що панчали й
куру в основному  й творили  цивілізацію долини ріки Ґанґи. Назву _куру_ зводять
до легендарного царя Куру,  що привів  свій народ із Пенджабу до  _Курукшетри_ —
«Поля Куру»,  священної землі між ріками Сарасваті на  півночі  й Дрішадваті  на
півдні — пор. болото  _Курушан_ в басейні Азовського  моря, де жили індоарійські
меотські  племена; село  _Курошани_ на Запоріжчині  в Токмацькому  районі  (СГУ,
304).  _Шан_  тут — «край», «країна»  (пор.  назви _Бадахшан,_Зеравшан,_Хорасан,
Уструшана_—_копія назви _Україна_), тотожне санскр. _стхан_ (очевидно, й _стень_
у назві_Коростень_).  Є  певні  підстави  припускати,  що  термін  _каурави_  на
означення  нащадків  Куру, споріднений з терміном  _кравенци-коровичі_ «Влесової
книги».

Родовим  означенням  представників династії,  що  правила в Панчалі  —  _сомаки_
(_сома_  —  священний напій і  _Сома_  —  Місяць, Чандра). Народ  Панчали звався
_панчали,_панчалійці_, тому привертають увагу  українські назви  _Панталія,_<63>
_Пантин,_Пантинець,_Пантаївка_(СГУ, 411). А також_Пантикапей_, нинішня Керч.

Отож  етнонім  _печеніги_  може  тлумачитися  з  урахуванням числа «5»  у ньому.
По-перше, це можлива  тюркська  трансформація етноніма. Де санскр. _панча_ — «5»
тотожне  _пече_  (тюркське  _беш_), а  _ніг_ тюркський присвійний  суфікс _нинґ_
(пор. тюрк.  _мен_  «я» —  _менинґ,_ «мій»,  _биз_ «ми»  — _бизнинґ,_  «наш»). У
такому разі, тюрк. _бешнинґ_ означає «належний п’ятьом»,  «п’ятеричний» й  точно
відповідає санскр. _panchala._Панчала_ могло звучати _Пантала_, бо латиною «5» —
_penta_.  Ця особливість, очевидно, відбита в назві _Пантикапей_, відомої нам із
грецьких джерел.

Друге тлумачення виходить з існування  назви _Пенджаб,_Панджаб_  — «П’ятиріччя»,
«Країна П’яти Річок»,  інакше  —  _Панчанада_  (санскр.  _nadi_  тотожне санскр.
_api_, іран.  _ab_ — «ріка»).  В такому разі етнонім _печеніги_ може відповідати
сучасному  етноніму  _пенджабці_  й пов’язуватися з п’ятьма річками, де печеніги
жили.  Згадаймо  п’ятигирловий  Істр  (Дністер) у  Геродота. А  що  нетюркомовні
печеніги  жили на Дністрі, Дунаї та Дніпрі засвідчують збережені донині топоніми
й  гідроніми. І  назви їхніх  подністровських фортець, які мають у далекій Індії
близьких родичів-двійників.

Таким чином, дані свідчать, що мова  печенігів не  тюркська,  а індоарійська, що
печеніги  не  тюркомовне,  а  індоарійське  плем’я.  І  що  простежується  їхній
очевидний  зв’язок із раджпутами й Раджастханом  в  Індії —  це підтверджують як
мовні, так і українсько-раджастханські топонімно-гідронімні сходження. <64>






Індія, половці й Київська Русь




У підручниках з історії  і багатьох дослідженнях половці постають як найзатятіші
вороги Київської Русі — підступні, зажерливі й  жорстокі. Але чи справді це так?
Вдамося до фактів.

Те, що в ХІ — ХІІ ст. половці не були мусульманами, відомо достеменно. В цей час
вони  —  надійний щит для слов’ян і  грузинів від арабської  експансії зі Сходу.
Самі  половці  явно  горнулися до християнських  народів.  На красуні-половчанці
Ґурандухт,  доньці  Атрака,  сестрі  Кончака  й  онуці  Шарукана, був  одружений
грузинський  цар  Давид  Будівничий.  А  придворна  грузинська  традиція  суворо
дотримувалася звичаю вибирати царицю  тільки з-поміж християн<64>ських  народів.
Із  ріднею дружини Давид запросив для  захисту країни  від  тюрків-мусульман  40
тисяч половецьких родин, і вони в кількох вирішальних битвах оборонили Грузію.

Те саме й у стосунках  половців і болгар. Половці підтримували антивізантійський
рух  на Балканах, а  коли в Болгарії виникло Друге Болгарське царство, то  перші
його царі були  з  роду половецького князя Асеня.  Асені боролися за  самостійну
болгарську церкву, тож поява тут царів-іновірців фактично виключалася.

Половці  брали участь у походах києворуських князів на Угорщину, Польщу, Волзьку
Булгарію,  разом  з ними  протистояли татаро-монголам. Самі  руські князі не раз
закликали половців  собі  на  допомогу. Тільки в  1078–1196  рр. це  робилося 26
разів. Їх кликали Олег  і Роман Святославичі, Давид Ігоревич, Всеволод Ольгович,
Ізяслав   Данилович,   Святослав   Ольгович,   Юрій   Володимирович,   Святослав
Всеволодович,  Гліб Юрійович,  Ярослав  Всеволодович, Рюрик Ростиславович. Окрім
Давида  Ігоревича, що  найняв половецького  князя Боняка і його  загін, всі інші
князі були родичами половців — синами, онуками, чоловіками половчанок. Літописці
відзначають,  що   іноді  саме  степові  родичі  переконували  київських  князів
припинити чвари й встановити мир на Русі.

Половці  ініціювали  угоди про  «вічний мир»  із київськими князями  —  тільки в
1093–1184 рр. таких угод у літописах  13. Насправді  їх значно більше. Літописні
згадки  свідчать: половці посилали послів  до  кожного нового київського  князя,
прохаючи  підтвердити взаємний  мир.  Ініціатива завжди йшла від половців, і  її
годі розцінити інакше, як прагнення жити в мирі з Київською Руссю.

Самостійних половецьких походів на Русь, без прохання руських родичів,  літописи
знають 26. Із них 10 так чи інакше спровоковані — то виступи половців  на захист
руських родичів, помста  за підступно вбитих князів, відповідь на руські набіги.
А їх за 1103–1193 рр. набирається  два  десятки,  іноді навіть тричі на рік,  як
1187 року.  Іноді  половці на  Нижньому  Дунаї  допомагали  болгарам протистояти
Візантії, а руські дружини тим  часом нападали на  їхні беззахисні оселі.  Ще 12
половецьких походів були тільки проти торків і берендеїв у басейні Росі, в межах
Київської землі.

Тож «половецька загроза» для Русі, про яку твердять історики, м’яко кажучи, міф,
який треба  відмести.  Половці не  потребували ні руських, ні візантійських,  ні
будь-яких інших міст. Як союзники того  чи іншого київського <65>  князя вони не
раз  вступали в  Київ, часом із переважаючим військом.  Але  ніколи не  прагнули
закріпитися тут і заснувати  свою державу.  Куди б  не ходили походами,  де б не
воювали  —  з  Кавказу,  з  Балкан,  з  інших  далеких  країв  половці  незмінно
поверталися в причорноморські степи.

Показові й русько-половецькі шлюби, прикметні вже  тим, що це чи не  єдині шлюби
Русі  зі  Степом,  Диким  Полем.  Ніхто  інший   не  удостоївся  породичання   з
Рюриковичами  — ні торки,  ні  берендеї, ні чорні клобуки,  ні  мусульманизовані
(волзькі) булгари — тільки половці.  Руські  князі  брали дружин або  в етнічних
родичів, або в аристократичних родинах виключно християнських народів. Показово,
що мовлячи про шлюби руських  князів з  половчанками, літописці  не згадують про
їхнє  хрещення. Мовиться  тільки  про церковне вінчання  «заднім  числом»,  як у
Володимира  Ігоревича  й Кончаківни, які  повернулися на Русь  уже з первістком,
хрещеним, здогадно, в Степу. Кончаківна названа в «Слові» _красною_дівою_, тобто
була  виняткової  вроди,  що  й зафіксувала давньоукраїнська  пам’ятка.  І  була
небогою тієї самої Ґурандухт — грузинської цариці, дружини Давида Будівничого.

Літописи містять  численні згадки про русько-половецькі шлюби. Дружин-половчанок
мали   Олег  Святославович,   Ізяслав   Давидович,   Всеволод   Ольгович,   Юрій
Володимирович  (Довгорукий).  У  Всеволода  й  Святослава Ольговичів  мати  була
половчанка,  в  Ігоря і  Всеволода Святославичів половчанками  були  і  мати,  і
бабуся.  1068  року  половецький князь  Шарукан  розбив  об’єднані  сили  князів
Ізяслава, Всеволода  й Святослава, а невдовзі й  сам  потрапив під Черніговом  у
полон до  Святослава.  Судячи з  усього,  мирну угоду  між ними  скріпив  перший
русько-половецький шлюб  — Святослав, певно,  одружив сина Олега, родоначальника
Олеговичів, з дочкою Шарукана, сестрою Атрака, того самого, дочка  якого була за
грузинським царем Давидом.

На  початок ХІІІ  століття в  усіх князів  «чернігівського дому»  й у  більшості
князів  Північно-Східної Русі в жилах  текла  половецька кров. Оспівані «Словом»
новгород-сіверський  князь  Ігор і  його брат  буй-тур Всеволод  на  три  чверті
половчани. Ось чому Ігор добувався далекої Тмуторакані на Таманському півострові
і чому саме чернігівські  князі сідали на престол у Тмутораканському князівстві.
Там була давня  Сіндика, жили сінди,  інакше  —  сувіри.  Сінди-сувіри —  родичі
українських сіверів, і ця спорідненість ще  добре відчувалася за Київської Русі.
І  половці, і печеніги, певно, з тих <66>  сіндо-меотських племен Надчорномор’я,
писемно згадуваних із І тис. до н.е.

За  половецьких  князів виходили  заміж  і  руські  князівни  й  княгині,  хоча,
зрозуміло, в літописах згадок про такі  шлюби значно менше. Показова  доля вдови
чернігівського  князя Володимира  Давидовича, ім’я якої літопис не називає. 1151
року,  коли  в битві поліг її чоловік, жінка  з сином  подалася в  Степ і вийшла
заміж  за половецького князя. І  той не тільки зростив пасинка, а й добився  для
нього належної частки з батьківського  спадку,  посадовив на  престол, а потім у
сутужні  хвилини не раз  приходив на  допомогу. Поза сумнівом, русько-половецькі
шлюби зміцнювали мирні відносини Русі й Степу.

Тільки  на  Київщині  є села _Половецьке_ (Богуславський  р-н), _Малополовецьке_
(Фастівський  р-н), _Великополовецьке_  (Сквирський  р-н), причому  сама  Сквира
певний час називалася _Половеччина_.

_Великополовецьке_ розташоване на берегах р. Кам’янка, за 35 км від Сквири і  за
22 км від  Білої Церкви. За  грамотою  1390 року  литовського  князя  Володимира
Ольгердовича,   воно   належало   нащадкам   половецького   князя  Тугоркана   —
Рожиновським. 1591  року  включене до  Білоцерківського староства  і за грамотою
польського короля передане  у  володіння польському  магнату М.Ружинському. Біля
села в урочищі Заріччя збереглися залишки поселень доби неоліту (IV–III  тис. до
н.е.), бронзи (ІІ тис. до н.е.) та  Київської Русі (Х — ХІІІ ст.). Селом володів
володів половець Тугоркан, з чим, певно, й пов’язана назва (КО, 57).

_Малополовецьке_ — у Фастівському районі, за 20 км від Фастова, на річці Субодь,
притоці Кам’янки. Фастів, як  і Яготин, також входив  до володінь половецьких за
походженням князів Рожиновських.

_Половецька_волость_ існувала  в Берестейському повіті  (ХІІІ  —  ХІХ  ст.) —  в
складі Великого Князівства Литовського й Речі Посполитої.

Українські  половці  виявляють мовні  й топонімні  зв’язки  з Індією, зокрема, з
Раджастханом, а  загальновизнаним половецьким  атрибутом в Україні  є «баби»  на
численних курганах. Кургани та  «баби»  властиві й  Індії.  Про  них пише  Олена
Блаватська (1831–1891)  в книзі «З печер і нетрів Індостану». У ній письменниця,
релігієзнавець і  філософ,  яка  народилася в  Україні,  чимало  місця  приділяє
давньому й загадковому Раджастхану:

«Там, де тепер  «долина смерті»,  пустеля Індії,  яка тягнеться до  долини Інду,
колись були непрохідні ліси. Тисячоліття  перетворили їх на порох, а місцевість,
де <67> знаходяться  такі кургани, —  в  пустелю.  У степах Росії таких курганів
багато; і те,  що в нас називають «баба», в Індії також називають «баба», тільки
слово це  тут  означає «батько», і  я бачила кілька таких камінних баб у Меварі.
Ціле кладовище круглих курганів з «бабами» на вершині знаходиться неподалік  від
оселі  барда (співця  героїчних  пісень  — _С.Н_.). Це місцевість,  де  тисячами
полягли  ґосейни,  «ченці-воїни»…  Ще  на  початку  цього  століття…  вони  були
знамениті, як  і в минулі століття, у військових літописах Раджістану. Вони жили
й тепер живуть у «братствах» тисячами. То прості, неосвічені йоґи, але винятково
хоробрі воїни. То були найбезстрашніші й найхоробріші воїни в усій країні, жерці
Бали (Бальрами), бога могутності.

Далі  інше кладовище  простих  воїнів, і  знову  пам’ятники: «баби»  зведені над
могилами також  полеглих у битвах раджпутів. Попіл від спалених тіл привозили на
батьківщину,  і  над вождями ставилася не «баба»,  а  досконаліший монумент.  На
деяких пам’ятниках виліплений рельєфом вершник  у повному військовому обладунку,
зі  щитом,  мечем і  списом,  а біля нього дружина  — вірна ознака того, що вона
спалила себе на могилі чоловіка, тобто здійснила саті» (Блаватская, 456).

А Джеймс Тод (1772–1835) — англійський  дослідник, відомий працями з  етнографії
раджпутів, ще раніше зазначав:

«Піраміди з каміння і кам’яні стели досі стоять над кожним раджпутом, що поліг у
бою, а їх багато по всій  землі Раджпутани (давніша назва Раджастхану — _С.Н._);
іноді на них рельєфно зображений воїн на коні, у повному озброєнні, його віддана
дружина поруч — як нагадування про її жертовність, і знаки Сонця й Місяця» (Tod,
I 62).

Уривки  винятково інформативні. І засвідчують, що кургани  — особливість не лише
України, а й Індії, що  вони  насипалися  над  загиблими воїнами  — це робили  і
запорозькі  козаки,  а ще раніше —  скіфи часів  Геродота. На  вершині  курганів
ставилася «баба»  —  «батько», що,  певно, символізувало перехід полеглих у світ
предків, де владарював  бог Яма (пор. _Ямполі_ на Київщині й Черкащині, Сумщині,
Донеччині та Хмельниччині).

Рельєфів  з  озброєним вершником і  жінкою  поруч багато  в  Сіндиці.  Показовий
вапняковий надгробок ІІІ ст., знайдений 1914 року  в Керчі, колись  Пантикапеї —
столиці Боспорського  царства.  А  потойбіч Керченської  протоки,  в  історичній
Сіндиці (Таманський півострів), знайдено стели ІІІ  ст.  з іменем _Ґосак_  (пор.
укр. прізвище <68> _Козак_, ім’я половецького князя в «Слові» — _Кзак_//_Ґзак_ і
вкрай  важливий  для  нашої історії  термін  _козак_).  Рельєф  у  лівій частині
зображає воїна на коні, а перед ним сидить жінка в  хитоні й плащі. Під рельєфом
напис:  «Сакта, син Матродора, і дочка Психея, прощайте» (КБН, 438–439). Знакове
тут перше ім’я,  бо другий  за  вагою  аристократичний рід у  князівстві  Мевар,
кургани якого описує О.Блаватська — _Шактавати_, за сином меварського князя Удай
Сінха  на  ім’я _Шакта_ — «Могутній», точніше  — _Могута_. Тож  _Шактавати_ — це
_Могутовичі_.   Рід   Шактаватів,  мовлять   раджпутські  джерела,   відзначався
винятковою войовничістю і відчайдушністю, як і його родоначальник.

На раджпутських шаблях часті  символи жіночої божественної сили —  _шакті_, яка,
поєднана з мужністю воїна, робила  його  непереможним.  Богиня-воїтелька  Дурґа,
дружина Шіви,  звалася _Шакті_. І  сьогодні в Індії є її шанувальники — _шакти_.
Раджпути переважно сповідують шіваїзм,  тож  улюблений їхній символ на стягах  і
круглих щитах — тризубець, атрибут Шіви  та  його  войовничої  дружини. Раджпути
мали й звичай, схожий із  козацьким: коли воїн вирушав на битву,  то шаблю  йому
неодмінно вручала жінка — мати або дружина.

О.Блаватська  мовить  про  раджпутських  воїнів-ґосаїнів,  а  враження,  ніби то
запорозькі  козаки.  Та  й хінді _ґосаїн_  (від  санскр.  _gosvamin_ —  «власник
корів/худоби»)  і  укр. _хазяїн_ —  тотожні. Воїни-ґосаїни  поклонялися Баладеві
(хінді — _Бальдев_), «Могутньому, або Білому  богові», землеробському  божеству,
старшому братові Крішни —  пастушницькому  й воїнському божеству. Ім’я _Балодей_
теж знають  боспорські написи  ІІІ  ст., а  через 14  століть «Реєстр» 1649 року
засвідчує козацькі прізвища _Болудей_і_Білдей_.  Інше ім’я Баладеви — _Балавіра_
(хінді — _Бальвір_, пендж. _Балбір_), а «Реєстр» подає козацькі прізвища_Балвір,
Бальвір,_Балбир,_Балбиренко_ (ТРС, 10–12).

Блаватська пише, що вона гостювала в раджпута на ім’я _Шамрао._Шамрао_ — місцева
форма імені  _Шамрай_, тотожне імені _Крішнарао_ (_ш’ям_ і _крішна_ —  «чорний»,
_рао/рай_ — «цар»,  «князь»), дослівно «Чорноцар», «Чорнобог», тобто «Крішна». В
українців побутує прізвище _Шамрай_, а за 14 км від  Сквири-_Половеччини_ — село
_Шамраївка_, біля  якого  — кургани  й давньоруське городище.  А  північніше від
нього — села _Велико_- й _Малополовецьке_.

Раджпути мали розгалужену родовідну структуру,  що відбивали титули, які з часом
ставали прізвищами. Групи чи роди раджпутів  очолювали ватажки або <69> вожді  —
вони  називалися _рай,_рао,_рават,_раут_ і згодом склали  поміщицький  прошарок,
місцеву  шляхту. Всі ці титули рясно відбиті  в прізвищах запорозьких  козаків і
сучасних українців: _Рай,_Рой,_Рева,_Реут,_Ревут,_Ревутенко,_Ревуцький_ тощо. Як
зазначає академік-індолог Олексій Баранников  (1890–1952), уродженець Золотоноші
і з 1990  року  індійський святий,  _рай/рой_ — сучасна вимова давньоіндійського
_раджа,_радж_  — «цар»,  «князь».  У мові  хінді _рай_ означає  і «поміщик», а в
циганській —  «начальник», «ватажок», «циганський барон». Слово рясно  відбите в
індійських прізвищах _Рай_ (форма хінді)  та _Рой_ (бенґальська форма — цій мові
властиве окання, тоді як  хінді — акання). Останнє, наприклад, мали бенґальський
письменник Монмотхо  Рой,  автор першої  в Індії п’єси про Тараса Шевченка,  яка
звучала  й  по  Всеіндійському  радіо,  і   всесвітньовідомий  кінорежисер  (теж
бенґалець) Сатьяджіт Рой. В українців побутують прізвища  _Рай/Рой,_Райко/Ройко,
Раюк_/_Роюк,_Раєвський_/_Роєвський,_Раєнко_/_Роєнко,_Райченко/Ройченко_    тощо.
Окрім  прізвища  _Шамрай_,  компонент  _рай_  мають  також  українські  прізвища
_Чухрай,_Жухрай,_Шахрай_.

Село _Райгород_ на Черкащині має раджастханських родичів — _Райпур_ (українською
було  б  _Райпіль_)  і _Райґарх_  (санскр.  _пур_  і _ґарх_ «місто»,  первісно —
«фортеця»),  дослівно «Княже місто», «Княжа фортеця».  Біля Райгорода — пам’ятки
доби бронзи,  скіфських і сарматських часів. На Київщині (Яготинський р-н) є  с.
_Райківщина_, а Яготином володіли князі Рожиновські, половецького походження.

Ці  факти  проливають  світло  й  на  прізвище  _Рожиновський_,  яке  вважається
непрозорим. За  літописом, 1094  року князь Святополк ІІ Ізяславович одружився з
дочкою половецького князя Тугоркана і подарував тестеві землі по річці  Сквирка.
Тож подальша історія  регіону пов’язана  з  родом князів «Половців  зе Сквири» —
Рожиновських. Прізвище легко пояснити, якщо тільки половці — індоарійці, а  їхня
мова — індоарійська. Рожиновські  — половецькі  князі,  а _князь_ у санскриті  й
індійських  мовах  — _раджа,_радж,_раджін_. На  слов’янському грунті _дж_  стало
_ж_, а  _радж,_раджін_,  через  українське окання, стали  _рож,_рожин_, звідки й
_Рожинський_ чи _Рожиновський_. Цей же важливий індійсько-половецький соціальний
термін відбитий  у  місцевих  назвах  _Рожни,_Рожівка,_Рожнів,_Ружин_ тощо. А  в
ареалі  Сквири маємо назви _Царів_Яр_ (інша назва — _Цареве_), _Цареве_городище_
(за  2 км  від _Рожівки_  на Броварщині),  _Княжичі,_Княже_городище_. Пагорби на
Десні біля  Рожнів і до<70>сі називаються то  _Половецькими_, то  _Княжими_ (ЗО,
299).

На  території  України  виявлено  одну  з  форм  індоарійської  мови,  отже,   й
відповідний  етнос.  І ареал, де засвідчуються сліди цієї мов, — від  Північного
Кавказу до Закарпаття.  Досі індоарійська мова в її архаїчній формі була  відома
за текстами, створеними  в  Індії і  на  західних підступах  до  неї. А  ще — за
реліктовими залишками мови індоаріїв на  Близькому Сході,  в державі Мітанні (ІІ
тис. до н.е.). Третій,  західний  ареал індоарійської  мови  включає  Україну. І
печеніги й половці,  очевидно,  з тих індоарійських, так  званих сіндо-меотських
племен, що їх античні автори засвідчують писемно на теренах України з  І тис. до
н.е. Вони входили до Боспорського царства, ранньодержавного утворення  на півдні
України  зі  столицею  в  Пантикапеї   (нинішня  Керч),  яке  проіснувало  майже
тисячоліття (V ст. до н.е. —  IV ст. н.е.) і справило величезний і різноманітний
вплив на довколишні племена й ареали. Саме його наступницею стала Київська Русь.

А печеніги  й  половці  мовби  місток, з’єднувальна ланка між  індоарійськими  й
слов’янськими  племенами, між  тисячолітньою  Боспорською державою  і  Київською
Руссю. <71>






Грузинська цариця _Тамара_ і переяславський полковник _Томара_





1. Князь Ігор і цар Давид




Київська Русь  віддавна  перебувала  в близьких стосунках із Грузією.  Київський
князь  Ізяслав  Мстиславич  (Мономахович)  1154  року  одружився  з  грузинською
княжною,   внучкою   славнозвісного   грузинського   царя   Давида   Будівничого
(1073–1125).  Матір’ю її була половецька  князівна, бабуся  не  менш  знаменитої
цариці Тамари, по-грузинськи  — _Тамар_. Сам Давид Будівничий, прадід Тамар, теж
мав за дружину половчанку Гурандухт.

Коли  1174  року на  грузинський престол зійшла юна Тамар, постало  питання  про
гідного  неї  чоловіка. Вибір випав  на Юрія  — сина Андрія Боголюбського, онука
Юрія Довгорукого і  правнука Володимира Мономаха. Тоді саме Юрій зазнавав гонінь
від свого дядька  по батькові Всеволода й  переховувався у половців. Дослідників
дивує, як Юрій,  що  втратив <71>  київський престол,  прихильників,  військо  й
батьківщину, став чоловіком цариці  Тамар. І висновують: вирішальним було те, що
Юрій — прямий нащадок Володимира  Мономаха, що він, хоч  і молодий,  виявив себе
здібним  воєначальником,  а тодішні духовенство  й знать  Грузії  воліли  бачити
Тамариним  чоловіком  досвідчену у військовій справі людину.  Але причини, як на
нас, трохи глибші.

І Юрій Довгорукий, і Андрій Боголюбський мали дружин-половчанок. Для останнього,
зокрема, сам Володимир  Мономах висватав внучку  половецького  князя  Тугоркана.
Тому й не дивно, що  опального Юрія  охоче  прихистили  половці  —  його  кровні
родичі. А тоді, певно, й доклали зусиль, аби  він зберіг свій  високий  статус і
став чоловіком Тамар, у якої і  прабабуся і  бабуся  — половчанки. Так що в Юрія
Андрійовича й  цариці  Тамар могутнє половецьке  коріння, вони цілком могли бути
родичами по половецькій лінії.  Що  й могло  відіграти вирішальну роль у їхньому
шлюбі, хоч і не зовсім тривкому й тривалому.

У  боротьбі  Давида Будівничого  проти мусульманської  експансії  йому  відчутно
допомогло 40-тисячне  половецьке  військо  на  чолі з  князем,  якого грузинські
джерела  називають  Атрак  Шараґанідзе. Що  відповідає літописному  «Отрок,  син
Шарукана». Михайло Грушевський  на підставі  середньовічної грузинської пам’ятки
«Картліс-Цховреба» («Життя Грузії») зазначає:  «Літописний Отрок  міг бути сином
Шаруканя — так ми  й зв’язуємо згадану вище династію: Шарукань—Отрок—Кончак—Юрій
(Георгій)  Кончакович. При тім з сього оповідання  довідуємося, що сей Отрок був
тестем царя Давида, і що кипчаки «жили близько Грузії, й легко їх було покликати
в поміч» (ІУР, ІІ, 533–534).

Літопис мовить, що в Грузію до Атрака  вмисне посилали гінця, якого перед довгою
дорогою напутили: «Якщо не схоче він вертатися додому, заспівай йому половецьких
пісень. Коли й це не  зарадить,  дай понюхати євшан-зілля».  Атрак  не схотів ні
вертатися, ні  слухати рідних пісень,  та коли  понюхав євшан-зілля,  то відразу
гірко  заплакав і мовив крізь сльози: «Краще у своїй землі кістьми лягти, аніж у
чужій славному бути». І  повернувся  в рідні степи,  де вже  й народився Кончак,
герой  і князь  половецький (ІУР,  ІІ, 105–106). Вважається, що  хто  забув свою
батьківщину  й  понюхає  євшан-зілля,  той  відразу  про  неї  згадає  і  відчує
непереборне бажання повернутися до отчого краю.

Отже, Атрак-Отрок, син відомого зі «Слова»  половецького князя Шарукана —  тесть
царя Давида. А красуня-половчанка Гурандухт, дружина Давида — дочка Атрака. <72>
Атрак також — батько половецького  князя Кончака. Гурандухт і  Кончак — сестра й
брат, дочка й син Атрака, онука й онук Шарукана.  А  Кончаківна, дочка Кончака —
невістка оспіваного  в «Слові» новгород-сіверського  князя Ігоря, який  і сам на
три чверті половчанин.

Тож половчанка Гурандухт, грузинська цариця, дружина  Давида Будівничого — тітка
Кончаківни і прабабуся цариці Тамар. Грузинський цар Давид і новгород-сіверський
князь Ігор —  родичі  по половецькій лінії Шарукан-Атрак-Кончак.  Цар  Давид для
себе, а князь Ігор для свого  сина брали дружин саме  з цього половецького роду.
Яка  загальна  назва роду  — невідомо.  Але  нашій  вітчизняній  історії,  тісно
пов’язаній  із  половцями, відома українська  шляхта  половецького  походження —
Томари.






2. Українські Томари




Томарів бачимо серед  козацької старшини: переяславський полковник Степан Томара
й  чернігівський полковник Василь Томара  служили в гетьмана  Івана Самойловича.
Були наказний  полковник  Семен Томара (УКЗ, 58–60, 64) і  кошовий отаман Василь
Тамарський  (Титаревський)  (ІЗК,  ІІІ,  211).  За   «Реєстром»   1649  року   в
Переяславському полку служив Іван Томурка, а в Багланівській сотні Брацлавського
полку — Роман Томурка (РВЗ, 321, 258). «Реєстр» 1756 року фіксує козаків Лавріна
Тамарського (Мишистівський курінь) і  Лук’яна  Томару  (Пашківський курінь; РЗВ,
60, 67).

У  XVIII–XIX  ст.  _Томари_ — великі землевласники на Черкащині, Переяславщині й
Полтавщині, деякі з них займали високі посади в Україні й Росії. Василь _Томара_
(1746–1819),   правнук  переяславського  полковника  Степана  Томари  —  відомий
дипломат, учень і друг Сковороди, приятель Василя Капніста, поета й громадського
діяча, члена  Російської  Академії з 1785 року. Лев _Томара_ (нар.  1839 р.) був
київським  губернатором, а пізніше —  сенатором  (ЕУ,  т.9,  3235).  Полтавських
_Томарів_ добре знав Григорій Сковорода. Коли 1751 р. через підступи церковників
він  полишив  викладати  піїтику в Переяславському  колегіумі,  то  переїхав  на
Полтавщину, де навчав сина поміщика  Томари. Згодом, після короткого перебування
в московській Троїце-Сергієвій  Лаврі, Сковорода знову повернувся до Томарів, де
жив невибагливим, близьким до природи життям (ІСУ, 203).

Сучасні  українці  мають   прізвища  _Томар,_Томара,_Томарко,_Томурко,_Томарчук,
Томаренко,_Томарченко_ (іноді з першим А або  У замість О). Командир взводу <73>
_Томарді_М.М_. у серпні 1919 р. обороняв Бровари від денікінців (КО, 224).

Серед сіл  Чернігівського повіту значиться  село_Томарівка_  (ОКН,  130). Степан
Томара  у Переяславському повіті  мав хутір  _Тамарин_. У  цьому  ж повіті  село
_Тамарівка_  (_Томарівка_) належало  графові  Кирилу  Григоровичу  Розумовському
(1728–1803), останньому гетьманові Лівобережної України (1750–1764).

У  попередніх  статтях цього розділу піддано сумніву те, що печеніги й половці —
тюркомовні  племена,  бо з фактів,  переважно  мовних, випливає, що  печеніги  й
половці  мовно й  етнічно тяжіють  до  індоарійських племен,  що  вони виявляють
спорідненість з індійськими  раджпутами. У  такому разі за темою  нашої  розмови
виникає цілком природне запитання: якщо половці етнічно близькі раджпутам,  якщо
з  половців  походять  українські _Томари_,  то  десь у  часі  й просторі  мають
існувати і їхні етнічні родичі — індійські _Томари_.

Може здатися неймовірним, але це запитання поціляє у самісіньке яблучко.






3. Індійські Томари




Бо індійські  Томари справді  існують.  І саме в Раджастхані, саме в  раджпутів!
Українські Томари  в далеких  краях  за Гімалаями  дійсно  мають своїх  етнічних
родичів —  Томарів  індійських.  І не  просто  Томарів, а  царський рід Томарів.
Традиція  вважає  його  нащадками  героїв «Махабгарати». З Томарами пов’язується
знаменитий  імператор  Вікрамадітья,  який 57  р.  до н.е.  увів  так звану «еру
Вікрами» — традиційне індійське літочислення.

Раджпутські_Томари_ насамперед — знаменита династія правителів  Делі,  вони мали
князівство в центральній  частині Північно-Західної  Індії  (територія сучасного
Делі й околиць). Раджа Ананґапал _Томар_ 736 року під назвою _Дгілліка_ відродив
давнє місто Індрапрастху  («Престол Індри»), яке  не  одне століття перебувало в
запустінні.  Тепер  це  столиця  Індії  —   _Делі_.  А   в  ХІ  ст.  раджпутські
правителі-Томари звели в Делі знаменитий  Червоний Форт, де  15 серпня 1947 року
Джавахарлал Неру — майбутній перший прем’єр-міністр незалежної Індії —  підійняв
триколірний  національний прапор, знаменуючи, що країна скинула колоніальне ярмо
і вступила в нову історичну епоху.

У середині Х ст. Томари зазнали поразки від іншого могутнього раджпутського роду
— Чауханів, а в середині ХІІ ст. князівство Томарів  занепало. Після втрати Делі
Томари майже не мали володінь на рівнинах, але чимало гі<74> малайських гірських
князів-раджів  (зокрема, Кашміру,  Чамби)  зводили свій  родовід  до  делійських
Томарів. У XIV–XV ст. Томари правили в князівстві Ґваліор,  але потім втратили і
його  — це  сталося вже  при Бабурі,  засновникові Могольської імперії. Останній
томарський правитель Ґваліора — раджа Вікрамджіт Томар поліг у битві.

36 із понад  ста  раджпутських  родів  складають  особливу  групу  —  так  звані
_князівські_ або _царські_роди_, утворені  з 4-х родовідних  ліній й успадковані
від  давніх  воїнів-кшатріїв. Належність  до  однієї з ліній  рівнозначна  слову
_раджпут_  (санскр.  _раджа-путра_  —  «царський  син»). Ці 4  родовідні  лінії:
_Сур’явамша_  —  Сонячна,  _Чандравамша_   —   Місячна,  _Аґнікула_  —  Вогняна,
_Наґавамша_ — Зміїна. Остання нечисленна,  тому зрідка потрапляє до словників  і
джерел.

Більшість раджпутів поклоняється Шіві та його  войовничій дружині й зводить свій
родовід до  Місячної  династії.  Саме  до  цієї  династії  належать  раджпутські
_Томари_.  Правителі її, серед них і  Томари,  часто мали компонент в імені  або
шанобливу приставку  до імені _Чандра_ — «Місяць». В  українців і нині побутують
прізвища  _Шандра_  (на  Київщині є річка й село  _Шандра_),  _Шандрук,_Шандрюк,
Шандерка,_Шандренко,_Шандровський,_Шандаровський_ тощо. Можливо, груз.  _Сандро_
й  санскр.   _Чандра_   —   теж  споріднені  імена.  Принаймні   індійський  цар
_Чандрагупта_ у грецьких джерелах постає як _Сандракотта_.

До  Місяця  і  Шіви,  зачіску якого  прикрашає півмісяць, причетні  й українські
Томари. На печатці переяславського полковника Степана Томари й на родовому гербі
Томарів  зображено  півмісяць  ріжками  вгору.   На  гербі  українських  Томарів
зображено й шестикутну зірку, складену  з двох трикутників — один вершиною вниз,
другий  — вершиною вгору (МГ, 184). Трикутник вершиною вгору символізує  Шіву, а
вершиною вниз —  його  дружину.  На щитах раджпутів часте  зображення тризубця —
атрибуту Шіви, а  на шаблях — _шакті_, символу  жіночої божественної сили, що її
уособлює  дружина Шіви, одне з імен якої  —  _Шакті_. Вважається,  що поєднана з
чоловічою енергією  жіноча творча  енергія робить воїна непереможним.  Недарма в
раджпутів, як і в  запорожців, шаблю воїнові перед  походом  чи битвою неодмінно
вручала жінка — мати або дружина. Подібний звичай мав побутувати і в Грузії.

І  три страусові пера  на печатці  полковника Степана Томари стосуються Шіви, бо
найперше з ним пов’язується число «3». У ньо<75>го три ока, він знищив  асурську
(демонську) фортецю  Тріпуру  — _Тримісто_, тримає тризуб — уособлення влади над
трьома  світами,  входить  у  трійцю-трімурті  тощо.  Шіваїта  й  сьогодні легко
впізнати по трьох білих паралельних смугах на лобі.

Як зазначалося, раджпути здебільшого поклоняються Шіві та  його дружині.  Їздова
тварина цієї богині-воїтельки — тигр,  а  Шіви —  бик.  Шіва вдягнутий у тигрову
шкуру. Міф розповідає, що своїм космічним танцем Шіва підкорив 10  тисяч ворожих
йому відлюдників, і ті, аби здолати його,  сотворили лютого тигра й напустили на
нього. Та  Шіва  приборкав  хижого звіра,  здер із нього шкіру  і зробив  із неї
накидку собі.  Тож  Шіва, мовлячи назвою безсмертного твору Руставелі — витязь у
тигровій шкурі.  А що грузини  знали  індійців і їхні божества,  засвідчує  ця ж
поема, у якій діють двоє героїв-богатирів — Автанділ і Таріел. Індієць Таріел.






4. Що означає Томара




Що ж  означає етнонім,  ім’я і прізвище Томара?  Хоча вважається,  що половці  —
тюркомовний народ, але тюркські мови назву  Томара задовільно  не пояснюють (РФ,
219–220). А тим часом  слово томара знає санскрит,  а томар — сучасні  індійські
мови  (хінді, пенджабі, гуджараті, раджастхані), де воно означає  — «спис» (СРС,
248).  Зафіксовано санскритські  чоловічі  воїнські  імена  Томара  —  «Спис»  і
Томарадгара — «Списодержець» (HN, 440).

Індійська   зброя  відповідала  класичній   воїнській   ідеології.  Була   зброя
безконтактна  і  зброя  близького  бою,   оборонна.  Теорія  застосування  зброї
враховувала ідею  ритуальної чистоти  й нечистоти, осквернення,  її  «доброї»  і
«недоброї» дії. Що випливало з уявлення про кармічну відплату за хороші й погані
вчинки  людини  в  попередніх  життях.  Найпопулярнішою  зброєю  раджпутів  була
метальна,  вона найбільше відповідала ідеям давньоіндійської військової  науки й
дозволяла  вражати  супротивника  звіддаля, не  входячи з  ним  у  безпосередній
контакт.  Опосередкований,  непрямий   удар  пущеною  стрілою,  кинутим  списом,
дротиком, диском-чакрою чи ножем особливо важив  із філософської точки зору,  бо
ураження  такою зброєю  могло вважатися  не  вбивством,  а тільки  застосуванням
зброї. А хто і як постраждає від неї — то  вже справа кармічної долі  того, кого
ця зброя вразить.

Тлумачення  індійської   назви  _томари_   як  «озброєні   списами»,  «списники»
підтримується  назвами  інших  раджпутських  родів.  Рід _Банапхар_,  наприклад,
належний, <76> як і Томари, до Місячної династії, містить у назві санскр. _bana_
(хінді _ban_) — «стріла», хоч є і значення слова «спис», «дротик» (ХРС ІІ, 239).
Тож  родова  назва  _Банапхар_  означає   «Пронизуючестрілі»,  тобто  «Лучники»,
«Стрільці». Раджпутська історія  ХVI ст.  знає  людину  на  ім’я  _Банбір_,  яка
силоміць  захопила  владу  в  князівстві  Мевар.  За  «Реєстром»  1649   року  в
Канівському полку (сотня  Кулаги)  служили козаки Іван і Фесько _Банберенки_,  в
Київському (сотня Предримирського) — Семен  _Банбиренко_,  а  в  Переяславському
(сотня  Заворицька) — Максим  _Бамбиренко_(РВЗ,  106,  296, 345). Зрозуміло,  що
прізвище    _Банбиренко_     постало    від    імені    _Банбир_    і    тотожне
раджпутсько-пенджабському  воїнському  імені  _Банбір_, яке  сходить  до санскр.
_Банавіра_ (хінді _Банвір_) — «Богатир-стрілець», «Лучник-герой».

Воїна-раджпута  означують словом _vir_ або _bir_ —  «богатир»,  «герой», яке має
розлогі індоєвропейські  паралелі.  Воно  наявне,  зокрема,  в  імені футболіста
збірної  Грузії, недавнього гравця київського «Динамо», а потім —  колеги Андрія
Шевченка  по італійському «Мілану» Кахи Каладзе, повне ім’я якого — _Кахабер_. А
також  в  імені  _Ґоґобер_,  від  якого   утворене  відоме  грузинське  прізвище
_Ґоґоберідзе_.   У   раджпутів   є   воїн-святий   _Ґоґа-бір_  —   «Ґоґа-герой»,
«Ґоґа-богатир»,  що  поліг  (а  з ним і 45  його  синів), захищаючи вітчизну від
мусульманських завойовників. Це сталося  в неділю 9-го числа, тому щоразу,  коли
це  число випадає  на  неділю будь-якого  місяця й року,  для  раджпутів  настає
врочисте свято.

Культ полеглих у битві  героїв-воїнів неабияк  поширений у раджпутів. І головний
воїн-святий у  них —  саме Ґоґа-бір. У  Мандорі  —  давній столиці раджпутського
князівства Мевар —  є  храм, а в  ньому  —  крита галерея, прилегла  до скелі. У
довгій залі, як  воїни у поході,  стоять висічені в скелі й колись  розфарбовані
скульптури  раджпутських богів,  царів, святих-героїв та  їхніх  зброєносців  на
конях і  в  повному  військовому  обладунку —  зі  списами,  шаблями,  луками  й
стрілами. Є тут і Ґоґа-бір — зі списом у руці, як і раджпутські правителі  (РСИ,
186, 280).

«Махабгарата»  в межах історичного Раджастхану,  країни раджпутів,  знає  плем’я
_шальви_ і його ватажка на ім’я _Шальва_. Що навіює на думку грузинське чоловіче
ім’я  _Шалва_,   наприклад,  у   батька   Булата  Окуджави  й  батька  сучасного
грузинського  й  українського поета,  перекладача,  вченого  Рауля Чілачави, для
якого  Україна  стала  другою   батьківщиною  Втім,  ім’я  _Рауль_теж  знаходить
відповідник у  Раджастхані, де _раваль_ або  _рауль_  — титул <77>  раджпутських
князів,  відбитий,  зокрема,  в  назві міста _Равальпінді_ (провінція  Пенджаб),
столиці Пакистану в 60-х рр. ХХ ст.

Етнонім  _шальви_ й  ім’я _Шальва_ сходять  до  санскр. _шала_  (хінді _шаль_) —
«спис».  Тобто _шальви_,  як і  _томари_ — «озброєні списами»,  «списники».  Від
_шала_  утворені санскр.  _шалака_ й хінді _шалак_ — «списник», «воїн зі списом»
(HN, 356). В українців і нині побутують  прізвища _Шалака_ й _Шалак_ (наприклад,
у  молодої  поетеси  й дослідниці  фольклору Оксани  _Шалак_). У  вже згадуваній
Багланівській сотні Брацлавського полку, де служив козак Роман _Томурка_, служив
і  козак Федір  _Шалбир_ (РВЗ,  258).  А «Слово  о полку Ігоревім» знає  етнонім
_шельбири._Шельбири_  —  половецький  рід,  і  саме  до нього  сходить  козацьке
прізвище  _Шалбир_.  Санскрит  знає чоловіче  воїнське  ім’я  _Шалавіра_  (хінді
_Шальвір_, пендж. _Шалбір_) — «Герой-списник», «Герой зі списом» або «Богатир із
роду шальвів-списників». Так  що етнонім  _шельбири_  через п’ять століть  після
згадки  в  «Слові»   відбився   вже  як  козацьке  прізвище  _Шалбир_,  і  то  в
раджпутсько-пенджабському фонетичному оформленні.

Принагідно зазначимо,  що полковником  Брацлавського  полку, де  служили  козаки
Роман  _Томурка_  й Федір  _Шалбир_, був Данило  Нечай.  У  зв’язку з чим цікаве
літописне повідомлення під 1566 роком про товмача (перекладача) Нечая _Тамарова_
(ИГР, т.  ІХ, 60, прим.  268). Не зовсім прозоре для дослідників ім’я _Нечай,_що
його сучасні українці  знають тільки як прізвище, цілком поясниме на індійському
грунті, коли зважити, що _Не_ в імені _Нечай_ — заперечна частка, досить часта в
слов’янських  іменах і назвах.  Їй відповідає санскритська заперечна частка _А_,
не  менш  ужиткова  в  індійських  іменах  і  назвах.  Тоді  українське  _Нечай_
відповідає  індійському  воїнському  імені  _Аджай_.  Де  _джай_  у  санскриті —
«переможний»,  воно  наявне  в  назві  _Джайпур_  —  «Переможне  місто»,  «Місто
перемоги»,   що  її  має   столиця   нинішнього  штату  Раджастхан.  _Аджай_  на
слов’янському грунті спершу видозмінилося в _Неджай_, а тоді  й у _Нечай_. Таким
чином, укр.  _Нечай_  та  інд.  _Аджай_  означають «Непереможний».  Це  значення
якнайкраще відповідає героїчній постаті брацлавського  полковника,  соратника  й
сподвижника Богдана Хмельницького.  Сюди ж  стає і  прізвище ще одного донедавна
відомого грузинського футболіста — _Аджоєв_.

Таким чином, якщо індійські раджпути споріднені з половцями,  якщо в раджпутів є
рід _Томари_, а в українців — шляхта половецького походження _Томари_, <78> якщо
прабабуся  і  бабуся  цариці  Тамар  —  половчанки,  то  можна зробити  обережне
припущення:  ім’я грузинської цариці  відбиває назву  половецького роду, з якого
Давид Будівничий  взяв у дружини Гурандухт,  прабабусю Тамар. А коли так,  то  з
половецького роду Томарів походить і невістка новгород-сіверського князя Ігоря —
_Кончаківна_, названа в «Слові» за  виняткову вроду _красною_дівою_.  Половецькі
дівчата взагалі славилися красою, їхню  вроду натхненно  оспівав і перський поет
Нізамі Гянджеві, сам  одружений із половчанкою.  А в Індії загальновідома  врода
раджпуток, надто з давніх князівських родів. Великі,  глибокі, виразні очі в них
поєднані з ідеальними  рисами обличчя. Вроду їхню підкреслюють  яскраве, розшите
золотом,  найчастіше  червоне  (колір воїнського  стану) вбрання  і  старовинної
роботи масивні золоті прикраси з коштовним камінням.

Водночас  ім’я _Томара_ стосується і дружини Шіви —  витязя в тигровій  шкурі. А
цариці  Тамар   властиві  всі  найхарактерніші  риси  цієї  богині-воїтельки   —
наполегливість,  рішучість, безстрашність,  войовничість  і військове вміння. Що
вона  не раз доводила,  відстоюючи  незалежність рідної землі. Як і  масагетська
цариця Томирис, про яку пише Геродот у V ст. до н.е.

Жіночий   варіант   чоловічого   воїнського   імені   _Томара_    (наголос    на
передостанньомуА) —  теж  _Томара_, але з  наголосом  на кінцевомуА,  й  означає
«Озброєна списом», «Списниця».

В іпостасі  богині-воїтельки дружина Шіви зображається  з різноманітною зброєю в
десятьох руках, що  символізує захист 10  сторін світу  (8 сторін світу,  верх і
низ). В одній із рук — тризубець,  а ще в одній  — спис, подарований, як мовлять
міфи, богом Аґні  —  Вогнем. Зображається  богиня  і дворукою,  лише  зі списом,
причому  такі зображення  властиві  якраз  Північному  Причорномор’ю, наприклад,
херсонеським  монетам  ІІІ-ІІ  ст.  до  н.е.  Вона  насамперед  богиня-берегиня,
помічниця, покровителька й спасителька воїнів, захисниця обложених ворогом міст,
«мати міст  руських»  і  Києва. Вона ж  — херсонеська _Діва_ (санскр.  _Деві_  —
«Богиня»),   київська   _Мокоша_   (санскр.   _Махеші_   —   «Велика   богиня»),
гіперборейська  _Опіда_  у  Геродота,  _Діва-Обида_  й  _Богородиця-Пирогоща_  в
«Слові»,  пізніша  козацька  _Покрова_.  Вона  була   Матір’ю-Царицею  Херсонеса
Таврійського (літописний Корсунь, нинішній Севастополь),  жителі якого ще в  ІІІ
ст. до н.е. клялися  оберігати  від еллінів  і варварів _шастри_ — свої священні
книги й звідки вже в Х столітті прийшло до Києва християнство. <79>

Ім’я _Гурандухт_ теж  може стосуватися дружини Шіви,  яка в  іпостасі Парваті  —
взірця ідеальної,  відданої,  люблячої дружини —  іконографічно  зображається  в
образі прекрасної світлошкірої жінки і має ім’я _Ґаурі_ —  «Світла». На честь її
у раджпутів  є весняне свято _Ґанґаурі_,  одне  з  найбільших жіночих  свят,  що
припадає на  другий-четвертий день світлої половини місяця чайтра (10 березня–10
квітня). Батьком Парваті, ім’я якої  означає  «Гірська», «Горянка», був  цар гір
Хімалай — це ім’я  бачимо в нині  звичному  _Гімалаї_.  Тому  інше  ім’я Парваті
_Ґіріджа_ — «Народжена горами», «Дочка гір». Де _ґірі_ — «гора», а санскр. _джа_
— «син», «дочка», досл. «народжен-ий/-а», тотожне _дзе_ в грузинських прізвищах.
А _духт_  в імені _Гурандухт_  відповідає  санскр.  _duhitar_  — «дочка»  (слов.
_дщерь_).  Синонімом  до  _духітар_  —  «дочка» є  санскр.  _путрі_  (пор.  село
_Путрівка_  на  Київщині  й  українські  прізвища  _Путря,_Путра,_Путро,_Путрак,
Путрик,_Путрим,_Путренко,_Путриченко_ тощо).

Тож ім’я  _Ґурандухт_ може  означати «Дочка  Гаурі» або «Дочка  гір».  Що так чи
інакше стосується дружини Шіви  й  водночас  напрочуд точно відповідає статусові
цариці гірської Грузії.

Та  найголовніший висновок  з усього сказаного той, що виявляються  промовисті й
недосліджені  досі аспекти міжетнічних  зв’язків, які  проливають нове світло на
історію  не  тільки України,  а й  Візантії, Індії, Болгарії, Вірменії,  Грузії,
Іспанії. Звісно, нелегко  сприйняти нове й незвичне щодо проблеми половців,  яка
вважалася  вирішеною  і  про  яку  склався  стійкий  тюркоцентричний  стереотип,
накидуваний й активно  пропагований навіть  не десятиліттями,  а  століттями. На
цьому стереотипі будувалися концепції цілих історичних періодів історії України,
зокрема, й часів Київської  Русі. І коли хибний, але устояний стереотип потребує
докорінного перегляду  чи й ломки, то це не завжди і не  для всіх безболісно. Та
цей процес необхідний і невідворотний.  Саме нові концепції,  нові підходи, нове
бачення має сповідувати вітчизняна наука й освіта ХХІ століття.

І насамперед — історична наука й освіта. <80>






Розділ II. БОСПОРСЬКА ІНДОАРІКА





Таке давнє, таке високе слово — _козак_




У  списках імен, викарбуваних на двох окремих  біломармурових плитах (знайдені в
1869–1870 рр. у Недвиговці на  Таманському півострові), засвідчене  ім’я _Ґосак_
(_Gosak_).  Воно   фонетично  напрочуд   близьке  до  винятково  важливого   для
української історії  терміну _козак_, над походженням і значенням  якого не одне
століття  ламають голови  дослідники.  Обидва списки  з іменем _Ґосак_уміщені  в
«Корпусі боспорських написів» (далі  — КБН) під  №№ 1278 і 1279.  Перший  список
датується 517,  а  другий —  522 роком боспорської ери, що  відповідає 220 і 225
рокові нової ери. Оскільки обидві плити з написами (зараз — в Ермітажі) знайдені
майже одночасно і  в  одному місці, а часова різниця між  обома списками складає
лише п’ять років, то можна припустити,  що _Ґосак_обох написів — одна й та  сама
особа (КБН, 765–769).

Зараз  про  ім’я _Ґосак_ можна сказати тільки те, що воно  двокомпонентне, тобто
складається з  двох значимих  основ  — _ґо_+_сак_. Бо  саме в  списках  з іменем
Ґ_осак_ є імена _Далосак_ і _Рахойсак_ із тим самим елементом _сак_. С_ак_ у цих
іменах  —  другий компонент. Але  в  боспорських іменах він  може  бути й першим
компонентом,  наприклад, в імені _Сакдей_. Це ім’я фіксується в написі № 1282 на
плиті з  білого  мармуру, відновленій  із  83  уламків і,  як  і дві  попередні,
знайденій у ті  ж роки  в  Недвиговці. Ця  плита зі списком імен (зараз також  в
Ермітажі)  датується 525 роком боспорської ери, тобто 228  роком  нової ери. Тут
ім’я _Сакдей_ виступає в ім’ясполученні _Самбатіон,_син_Сакдея_ (КБН, 772–773).

Ім’я _Сакдей_ цікаве й важливе з кількох точок зору. По-перше, компонент _дей_ у
ньому відомий: він означає  «бог» і споріднений із санскритським _дева_ та хінді
_дев_ — «бог» (СРС,  284). По-друге, воно пов’язане з іменем _Самбатіон_, досить
частим  у  боспорських  написах,  і   утворене  від  імені  _Самбат_,  означаючи
_Самбатовий,_Самбатів_.   Ім’я_Смбат,_Самбат,_Сумбат_    сьогодні   побутує    в
азербайджанців,  вірменів,  грузинів.  _Самбатом_  називає  Київ   візантійський
імператор та  історик Костянтин Багрянородний (Х  ст.). _Самбатом_  звали батька
антського князя Хільбудія, про якого  пише у VI  столітті  Прокопій Кесарійський
(ТРС, 187–191). <83>

У боспорських написах чимало й імен _Самбіон_, утворених від первісного  _Самба_
—  воно означає _Самбин,_Самбів_. На індійському  грунті  ім’я _Самба_  має  син
Крішни, а поклоніння Крішні відбито в Україні на різних рівнях, в  тому числі  й
на іменному  (наприклад, божества  _Вишень_  і  _Кришень_  у  «Влесовій  книзі»,
прізвища  _Кришненко_  у   запорозьких  козаків,   сучасне  українське  прізвище
_Кришень_ тощо). Українська  історія знає країну  _Самбію_  і  балтійське плем’я
_самбів_,  родичів  ятвягів. Літописні  ж  ятвяги, в  свою чергу,  споріднені  з
індійськими ядавами,  племенем, що з  нього походили Крішна та його старший брат
_Баладева_ (хінді — _Бальдев_); ім’я його теж відбите  в боспорських написах ІІІ
ст.  Та  найцікавіше  у цьому те, що  слово  _самба/шамба_  у санскриті  означає
атрибут і  символ царської  влади — «жезл»,  «скипетр», «кий»  (згадаймо  відомі
слова В.К.Тредіаковського ще у ХVIII ст.: «Кий  есть жезл по-славянски: а  слово
сие и доныне в употреблении у малороссиян сим знамением»). _Самба_ також — зброя
царя   богів  і  ватажка   небесного  воїнства   Індри,  його  громова   стріла,
перун-ваджра. Слово _самбін_  у санскриті означає «веслувальник», «човняр» (СРС,
636), а це спонукає пригадати слова  літописця Нестора в «Повісті врем’яних літ»
про те, що полянський князь Кий не міг бути перевізником. Проте  саме через свій
князівський статус Кий не тільки  міг,  а й мусив  мати справу з човном, бо  він
відігравав важливу роль в уявленнях та обрядах слов’ян.

Імена _Самбіон_(Саббіон_) і _Самбатіон_ фіксуються в боспорських написах ІІ — ІV
ст. Ім’ясполучення _Сакдей,_син_Самбатіона_ відноситься до початку ІІІ ст.  Саме
в цей  час у Вірменії шириться християнство,  проти  навернення до  якого рішуче
виступили  індійські  громади в  Тароні (історична  область  Вірменії,  зараз  у
Туреччині),  звідки  й  походить   легенда  про  трьох  братів,  співвідносна  з
літописною легендою про Кия, Щека й Хорива. Батьками цих трьох братів вірменська
легенда  називає  двох  індійських  князів  —  Деметра і  Гісане  (насправді, як
виявилося,  двоє  індійських  божеств).  І  цей  опір  язичників-індійців очолив
верховний жрець _Ардзан_, ім’я якого  тотожне індійському  імені _Арджун_.  Саме
таке ім’я має в «Махабгараті» могутній воїн, найближчий соратник і родич Крішни,
одружений  із  його сестрою  Субгадрою.  Під  час  18-денної  битви, описаної  в
«Махабгараті»,  Крішна  був  колісничим  в  Арджуна  і  саме  йому  виклав  своє
філософське вчення,  яке  склало знамениту «Бгаґавадґіту» — «Божественну пісню».
Давньовірменська  <84>  пам’ятка «Історія  Тарона» Зеноба Глака і розповідає про
події ІІІ століття, у  яких активну участь брали  індійські громади на території
історичної Вірменії. Частина їх прийняла  християнство,  а  інша  частина  — під
проводом своїх князів  і  жерців  —  мусила полишити  рідні  краї і вирушити  на
чужину,  назустріч небезпекам і злигодням,  аби  зберегти предківську віру (ТРС,
222–236).

Тож насамперед  слід з’ясувати,  що ж означає компонент _сак_ в іменах _Ґосак_ і
_Сакдей_. І почати доцільно з  імені  _Сакдей_, бо  в ньому компонент  _дей_ уже
відомий  і означає  —  «бог».  Зрозуміло,  що таке високостатусне  слово  мусить
поєднуватися  в іменах зі словами  відповідного  рівня. Тобто й _сак_ має  нести
якесь небуденне значення.

Відомий іраніст і  скіфолог  В.І.Абаєв слушно пов’язує ім’я _Сакдей_, яке вважає
скіфським,  із   давньоіранським  _saka_+_daiva_,  але  дає  йому  тлумачення  —
«олень-демон», розуміючи _сака_  як «олень», а _дей_,  за іранською традицією, —
як «демон» (ДИЯ, 301).  Таке тлумачення, попри природне запитання, що  ж воно за
«олень-демон» і чому  таке дивне ім’я мали давати  людині,  не  враховує  і тієї
істотної обставини,  що в іранців ім’я з  компонентом  _дев/дей_ неможливе через
виразно  негативне значення у них  слова  _дев_  —  «злий дух»,  «демон», «дев».
Іранці в  таких  випадках вживають  слово _бага_ —  «бог»,  відоме  й  слов’янам
(_Білобог,_Чорнобог,_Дажбог,_Огнебог,_Стрибог_). І якщо імена  з елементом _дей_
засвідчені у  скіфів,  то з  цього  випливає, що скіфи  або  не іранці,  або  не
сповідники  зороастризму.  Втім,  один  із наскельних  написів  царя Дарія прямо
заявляє,  що саки/скіфи не шанують Ахурамазди.  І чи  не для  того  перський цар
здійснив свій невдалий похід до  берегів  Дніпра,  аби покарати причорноморських
скіфів за їхню неповагу до верховного зороастрійського божества?

Таким чином, ім’я _Сакдей_ могло даватися й існувати лише в тому етнічно-мовному
середовищі, де слово  _дев/дей_  несе позитивний зміст.  А таким є  індоарійське
середовище в  Північному Причорномор’ї, бо сіндо-меотські племена, які в античні
часи  жили  на  теренах  України,  входили  до  Боспорської  держави (столиця  —
_Пантикапей_,  нинішня  Керч).  Що  й  засвідчують  численні  боспорські  написи
упродовж тисячоліття, починаючи з V ст. до н.е.

Тож  компонент  _сак_   у  боспорських  іменах  _Сакдей_  і  _Ґосак_  може  бути
споріднений тільки з санскритською дієслівною  основою _shak_(хінді —  _sak_)  —
«могти», «бути спроможним», «бути сильним/могутнім» (СРС, 631). Ця основа цілком
підходить   для  поєднання  зі  словом  _дев_/_дей_  —  «бог».   <85>  Іранський
відповідник  санскритському _шак_—_сак_. Саме цей корінь  і  наявний  в етнонімі
_саки_  (іранське  _сака_,  індійське _шака_)  на  означення  середньоазіатських
скіфів,  близьких  родичів  скіфів причорноморських.  Тоді  етнонім  _саки/шаки_
означає «дужі», «сильні», «могутні», що природно для етноніма, бо давні народи й
у  племінній  назві  намагалися виділити  себе, аби інші  племена і поважали,  і
побоювалися  їх.  У «Слові о полку  Ігоревім» згадуються  _могути_,  а  це слово
дослідники виводять уже  від слов’янської  дієслівної  основи  _мог_ —  «могти»,
«бути  спроможним», звідки  й «могутній».  Але  сприймають його  то як  племінну
назву, то як суспільний прошарок, то як титул, то навіть як ім’я (ВЭ, 117).

У такому  разі боспорське  ім’я _Сакдей_ має  означати  «Дужий/ Сильний/Могутній
бог». А коли так, то воно виявляється семантичним двійником іншого  боспорського
імені  —  _Балодей_;  значно  пізніше  воно  відбите  в  козацьких прізвищах  як
_Болудей_ і _Білдей_ (РВЗ, 35, 343), де компонент _бало/болу/біл_ споріднений із
санскр.  _bala_  —  «сильний», «могутній» (СРС,  462).  Боспорське  _Сакдей_  на
індійському грунті  мусило мати форму  _Шакдев_, і  таке  ім’я  справді побутує,
наприклад, у сучасних пенджабців. Компонент  _шак_ узагалі  присутній у багатьох
індійських  давніх  і  сучасних іменах,  назвах  і термінах,  позначених високим
соціальним статусом.

Ім’я _Шакра_ — «Могутній» мав цар богів і ватажок  небесного воїнства Індра, про
якого не  раз  згадує «Влесова книга».  На  його честь  називалося давнє місто —
_Шакрапрастха_  (інша назва  — _Індрапрастха_, досл.  «Престол  Індри»,  нинішня
столиця Індії  — Делі). Індрані,  дружина Індри,  звалася _Шачі_ — «Могутня». Що
навіює на згадку місто _Шацьк_ і  _Шацькі_озера_ на  Волині — ареалі з  потужним
індоарійським пластом.

Ім’я  _Шакті_  — «Сила», «Могутність», «Потуга»  має  Деві-Махеші, дружина Шіви,
уособлення божественної жіночої енергії свого чоловіка, тотожна кримській Діві й
київській Мокоші. _Шакті_ — й  чоловіче ім’я,  його  мав син знаменитого мудреця
Васіштхи,  нащадки  якого  носили  пасмо  волосся  на  виголеній  голові,  тобто
«оселедець». _Шакті_ також  —  батько В’яси,  якого  індійська  традиція  вважає
автором  «Махабгарати»,  пуран  (індійських билин)  і редактором вед. В  «Океані
сказань»,  розлогому  творі  кашмірського  поета  Сомадеви  (ХІ  ст.),  частково
перекладеному  й  українською,  царі, цариці,  царевичі  й  царівни  мають імена
_Шактідева,_Шактікумара,_Шактіматі,_Багушакті,_Вішнушакті,_Крішнашакті_     <86>
тощо.  Ім’я _Сакта_ засвідчене  в боспорському напису (КБН,  № 764). Як  видно з
вавилонського  документу V ст. до  н.е., одним із свідків при грошовій угоді був
кімерієць  _Сакіта_  (КЭ,  293).  А  всі  згадані  боспорські  імена  на  _сак_,
тобто_Сакдей,_Сакта,_Ґосак,_Далосак,_Рахойсак,_Фосак_  походять  саме  з давньої
Сіндики,  історичної  Кімерії  на  Таманському півострові.  В  Індії  _шакти_  —
шанувальники Шакті-Деві-Махеші, слов’янської Діви-Мокоші.

Із _шак’їв_ (саків/скіфів) походив царевич Сіддгартха, пізніший Будда, засновник
наймасовішої  сьогодні  в  світі   релігії  (VI  ст.  до  н.е.).  Його  називали
_Шак’ямуні_  —  «Мудрець  шак’їв»  (_муні_,   досл.  «мовчальник»,  «мовчан»,  у
санскриті — «святий  відлюдник»,  «мудрець», «той,  на  кого зійшло одкровення»,
«просвітлена людина»; СРС, 516). Родовим ім’ям Будди було _Ґотам_ (або _Ґаутам),
яке означає  «Найяріший бик» (санскр. _ґо_  —  «бик»  і _там_ — суфікс, що надає
основному  слову  вищу  якість).  Саме  _ґо_  в  імені  _Ґотам_  міститься  і  в
боспорському  імені _Ґосак_. Семантичним двійником індійського  _Ґотам_  є  ім’я
_Рустам_, що його має улюблений персонаж іранського  епосу (VIII ст.  до  н.е.).
Ім’я   іранського   богатиря,  героя  «Шахнаме»   Фірдоусі,   вірного   союзника
бактрійських  царів-кеїв,  має  і  свого прямого  індійського  двійника  —  ім’я
_Врішоттам_. Імена  _Врішоттам_ і _Рустам_ містять перші компоненти із значенням
«бик» — _Вріш_ (санскр. _вріша_, хінді  — _вріш_) і  _Рус_.  Тільки в іранському
імені первісне _В_ відпало, як і в етнонімі _русь_.

Отож в один ряд  з індійськими іменами _Ґотам_ і _Врішоттам_, іранським _Рустам_
закономірно стає і боспорське ім’я  _Ґосак._Ґо_ у ньому означає «бик», а с_ак_ —
«дужий»,  «сильний»,  «могутній».  Отже,   ім’я_Ґосак_  означає  «Бикомогутній»,
«Могутній,  як бик»,  а переносно — «Сміливець»,  «Богатир», «Герой». Бо поняття
_бик_ невіддільне від  воїнського стану, воно уособлює  чоловічу снагу, відвагу,
мужність. Порівняння  воїна, богатиря, царя чи бога з  биком  — звичайне явище в
епосах і міфологіях багатьох народів, серед них і українського.  Шумерське _gud_
— «бик»,  часте в  клинописних текстах,  вживається якраз у  значенні «богатир»,
«герой». Як зазначає відомий перекладач «Махабгарати» Борис Смирнов (1891–1967),
уродженець  села  Козляничі  на  Чернігівщині,  у  деяких  текстах  санскритське
_врішабга/рішабга_ повністю втратило свій первісний зміст «бик», «тур» і означає
тільки «герой», «ватажок», «цар». У давньоукраїнській епічній пам’ятці  «Слово о
полку  Ігоревім»  найвищою  оцінкою  воїнської  доблесті  є епітети  _яр-тур_  і
_буй-тур_. <87>

Семантичним  двійником  імен  _Ґосак,_Ґотам,_Рустам,_Врішоттам_  є  санскритське
_Сувіра_  (хінді _Сувір_, українське _Севір_), що його  мав  легендарний  предок
індійського племені _сувірів_, споріднених  з  українськими _сіверами_.  А також
_Балавіра_ (хінді — _Балвір,_Бальвір_, пендж. — _Балбір_), яке мав  старший брат
Крішни, землеробське  божество,  і яке рясно відбилося в  прізвищах  запорозьких
козаків —  _Балвір,_Бальвір,_Балбир_  і  _Балбиренко_.  Ці  обидва  імені й собі
несуть зміст  «Справжній Муж»,  «Неперевершений Богатир», «Незрівнянний  Герой».
Відповідно тлумачаться  й  етноніми  _сувіри_  та  _сівери_  —  «справжні мужі»,
«доблесні богатирі», «могутні герої» (ТРС, 10–12).

Слово _ґо_ — «бик» винятково плідне в творенні  індійських імен, назв і важливих
соціальних термінів. Декотрі з них відбились і  на українському грунті:  санскр.
_ґошала_  —  «корівник»   і   укр.  _кошара;_ґотра_   —  «рід»,  «сім’я»  (досл.
«череда/гурт  корів»)  і  _отара;_ґосаїн_ — «господар»,  «всевишній»,  «господь»
(досл.  «власник  корів/биків») і  _хазяїн;_ґопта,_ґоптар_ —  «захисник», «воїн»
(досл. «охоронець корів/биків»,  «пастух») і  українські прізвища _Хопта,_Хобтя,
Гоптар;_ґопал,_ґопала_   —  «пастух»  (досл.  «захисник   худоби»),   яке  стало
популярним іменем Крішни —  _Ґопал,_Ґопала_, і козацькі прізвища _Гупал,_Гупало,
Гупалов,_Гупаленко;_ґопака,_ґ_   —   «пастух»,  «воїн»,  «староста»,   «цар»   і
знаменитий _гопак_ —  улюблений  танок  запорозьких  козаків  тощо. Найвідоміший
роман класика індійської літератури Премчанда (1880–1936)  називається «_Ґ_одан»
(_ґодан_  —  обряд дарування/дання корови  брахманові) і вийшов українською  під
назвою «Жертовна корова» в перекладі автора цих рядків. У давній назві _Ґіпаніс_
на означення Південного Бугу й Кубані, компонент _Ґі_ дещо видозмінене _go/gu_ —
«бик», а _pani_ в  санскриті —  «вода»,  «ріка».  Тобто  назва  _Гіпаніс_,  як і
_Кубань_, означає «Бик-ріка».

У зв’язку зі «Словом», боспорським іменем _Ґосак_ і українським терміном _козак_
цікаве ім’я половецького князя — _Ґзак_  (має і форму _Кзак_) про що  індійський
перекладач давньоукраїнської пам’ятки бенгальською мовою Джо_ґ_оннатх Чокроборті
каже:

«При  роботі над перекладом «Слова» (бенгальська  назва «_Іґор-ґатха_» — _С.Н_.)
мені відкрилося багато спільного в культурі  Русі йІндії. Я  не міг собі уявити,
що  відкриття  за відкриттям чекають  на мене  при роботі  над  текстом «Слова».
Наведу  лише один  приклад: два  дуже  схожих імені  зустрічаються в  «Слові»  й
«Раджа-таранґіні»  —  кашмірській хроніці,  написаній  віршами  на санскриті,  —
_Ґзак_ і _Ґаззак_, імена двох  <88> негативних персонажів. «Раджа-таранґіні», як
і «Слово», написана в ХІІ  столітті»  (Весть,  33). Зазначимо лише, що  _Ґзак_ і
_Ґаззак_  негативні персонажі лише для  авторів «Слова» й «Раджа-таран_ґ_іні», а
для самих половців, котрі, як ми бачили, не тюркомовні, а індомовні, ім’я _Ґзак_
— високостатусне  й високопрестижне,  інакше б його не носив половецький  князь.
Цілком  можливо, що це ім’я має те саме  походження  і значення, що й боспорське
ім’я _Ґосак_та український термін  _козак_. Тим більше, що  й  воно засвідчене в
історичній Україні.

Ім’я  _Ґосак_ писемно зафіксоване в  боспорських написах  із Сіндики, історичної
Кімерії,  країни  сіндів-сувірів-кімерів, родичів українських сіверів  (ще  одна
_Сіндика_,  інакше — _Сіндська_Скіфія_, була в низів’ях  Дніпра). Датується ім’я
_Ґосак_ початком ІІІ століття, тобто  воно  побутувало  щонайменше за дванадцять
віків  до  постання  Запорозької  Січі. Термін  _ґосак_  та  ім’я _Ґосак_  знали
стародавні індійці й іранці, скіфи й  слов’яни ще з  початку  І тис. до н.е., що
засвідчують їх значеннєві  двійники _Ґотам_ і _Рустам,_Сувір_ і _Бальвір_ — суто
воїнські імена, посталі з первісних епітетів для хороброго воїна.

Саме  з  індоіранським _gosak_  на означення  відважного,  мужнього,  доблесного
воїна-лицаря  і споріднене  овіяне  славою й  оспіване у  піснях звитяжне  слово
_козак_. <89>






_Тірґатао_: цариця з іменем богині




Античний історик Поліен у своїх «Стратегемах» («Військових хитрощах») розповідає
про цікаві,  іноді  трагічні події, що мали місце  на землі  Давньої  України на
початку  IV   ст.   до  н.е.,  про   романтичну  й   водночас  драматичну   долю
цариці-меотянки Тіргатао, дружини сіндського царя Гекатея.

Боспорський цар Сатир знову  привів  до  влади  скинутого царя сіндів  Гекатея і
навіть  віддав  йому  в  дружини  дочку.  За  це  Гекатей  мав  позбутися  своєї
дотеперішньої дружини Тіргатао,  що походила з  меотського племені іксоматів. Та
Гекатей, який  любив свою красуню-дружину, не наважився позбавити  її життя, тож
одіслав  у  віддалену  фортецю  і  приставив  надійну  сторожу.  Проте  Тіргатао
спромоглася втекти. Дізнавшися про це, Гекатей і Сатир послали за нею погоню, бо
добре  розуміли,  у що  виллється її  втеча, якщо  вона добудеть<89>ся до  свого
племені.  Але кмітлива  й мужня жінка перехитрувала  переслідувачів:  удень вона
переховувалася в густих лісах, а ночами пробиралася додому.

Після небезпечних пригод  вона, нарешті, дісталася до  рідного  племені, де мала
власний палац. На той час батько її вже помер, і племенем правив його наступник.
Тіргатао побралася з ним, а невдовзі підбила іксоматів та інші войовничі племена
довкола  Меотського  озера  (нинішнє   Азовське  море)  на  війну  проти   своїх
кривдників. З вогнем  і  мечем  вона пройшла  Гекатеєву Сіндику,  не обминаючи й
царства Сатира. Ті запросили миру й надіслали їй щедрі дари, а Сатир ще й віддав
їй  у заручники  рідного брата Метродора.  Але сам  і далі  чинив підступи проти
Тіргатао й  підіслав до неї двох убивць. Тільки широкий і  міцний шкіряний пояс,
на якому цариця носила меча, врятував жінку від смертельної рани. Убивць схопили
й скарали на горло. Страчено було й Метродора,  і Тіргатао знову розпочала проти
Сатира нещадну війну. Не витримавши цих напастей, Сатир помер, а трон посів його
син Горгіпп. Він  особисто явився до Тіргатао зі щедрими дарами й запросив миру.
Та прийняла дари,  і  ось так було покладено край кривавій і спустошливій  війні
(СП, 548–549).

У  цій  розповіді  кілька  цікавих моментів.  По-перше,  вона  ілюструє непрості
стосунки між Боспорським царством і довколишніми сіндо-меотськими племенами, які
розмовляли  індоарійськими  мовами і  частина  яких натоді вже входила до  цього
ранньодержавного  утворення   на  півдні  України,   що  проіснувало  тут   ціле
тисячоліття, починаючи з VI ст. до н.е.

По-друге, Горгіпп, котрий після смерті свого батька, Сатира І, посів боспорський
престол, доводився батьком цариці Комосарії.  Отже, Сатир  І доводився Комосарії
дідом.  Він правив  на Боспорі  в 433–389 рр., тож Горгіпп,  слід  гадати, посів
престол  389 р.  до  н.е. Перед цією датою і сталися  події, пов’язані з царицею
Тіргатао.  Сам  Горгіпп,  судячи  з  усього, правив недовго, хоча деякі історики
схиляються  до  думки,  що  саме за  його  правління Сіндику  було приєднано  до
Боспорського царства  і  що  саме  тоді Горгіпп  заснував місто  Горгіппію,  яке
вважалося столицею сіндських  царів. Після Горгіппа на Боспорі царював його брат
Левкон  І (389–349),  а Комосарія,  дочка  Горгіппа,  стала  дружиною  пізнішого
боспорського царя Перісада І (344–311).

По-третє,  Тіргатао походила з  іксоматів, одного з сіндо-меотських племен. Сама
назва племені —  _іксомати_  —  знаходить гідро<90>німні паралелі в  Індії, де є
ріка _Ікшуматі_ (притока Ґанґи),  яка  має і назви  _Ікшумалаві_ та _Ікшумаліні_
(SED, 93). Компонент _Ікшу_ в цих річкових назвах  із санскриту означає «очерет»
або «цукрова  тростина» (СРС,  107).  Компонент  _маліні_  в  назві _Ікшумаліні_
означає  «вінок»,  «гірлянда»,  тобто  назва  ріки  тлумачиться  як «У  вінку  з
очерету», «Прикрашена  очеретами»,  «Очеретяна»,  «Очеретянка». _Маліні_ також і
назва  на означення Священної Ґанґи, а  ще — відомого в індійській історії міста
Чампа. І  що найголовніше, _Маліні_  —  одне з  імен  Дурги,  дружини верховного
індуїстського  божества  Шіви.  Є  і  ритуальний термін  _маліні_  на  означення
семирічної  дівчинки, яка на урочистостях, присвячених цій богині, уособлює саму
Дургу (SED, 438).

Останні факти  наштовхують на  думку, що  в  імені  меотянки Тіргатао  компонент
_Тірга_ може означати _Дурга_. Це тим імовірніше, що ім’я _Тіргатао_ відоме лише
в грецькій передачі, а в іномовних словах грецька мова іноді передає звук _д_ як
_т_.  Скажімо, назва  річки _Дон_ у давньогрецьких джерелах виступає як _Танаїс_
(_дану_ в  «Рігведі» —  «ріка», «потік»,  цей  термін  і досі  зберігають  річки
Північного   Причорномор’я   —   _Дон,_Донець,_Дунай,_Дністер,_Дніпро_).   Деяка
фонетична  відмінність між  _Тірга_ й _Дурга_ знаходить  пояснення,  зокрема, на
українсько-санскритському грунті.  Часто-густо там,  де  в санскритському  слові
маємо   _у_,   в  українському  відповіднику   маємо   _и:_ту_—_ти,_муша_—_миша,
шула_—_шило,_дгум_—_дим,_чатура_—_чотири,_рудате_—_ридати,_куп’яте_—_кипіти_
тощо.  І   таким  чином,  є  всі  підстави  вважати,  що  під  грецьким  _Тірга_
приховується  індійське  _Дурга_.  А  _тао_, в  такому  разі,  грецька  передача
індійського _деві_ — «богиня». І  тут  початкове іномовне  _д_ грецькою передано
через  _т_  (пор.  також  _теологія,_теософія,_теонімія_  та  ін.).  Тобто  ім’я
цариці-меотянки  _Тіргатао_  —  не  що  інше  як  грецька  передача  індійського
_Дур_ґ_адеві_, яке означає «Дурга-богиня», сходить до одного з імен дружини Шіви
і сьогодні є повнокровним жіночим іменем.

На  індійському грунті  компонент  _деві_ — «богиня» і досі поширений  у жіночих
іменах, які первісно вживалися  на означення дружини  Шіви:  _Махадеві,_Умадеві,
Амбадеві,_Чандідеві,_Шіталадеві_ тощо. Наявний він  і  в  іменах  інших  жіночих
божеств, які сьогодні є жіночими іменами — _Сітадеві,_Лакшмідеві._Деві_  також —
шанобливе  звертання  до  знатних,  шанованих  жінок  і  відповідає українському
_пані_.

Словом  _деві_  в  індійській  міфології означається  богиня  взагалі,  втілення
жіночого начала,  яке  <91>  персоніфікується  в  образах  численних  богинь  із
найрізноманітнішими функціями. Якщо ж означення _Деві_ — «Богиня» або _Махадеві_
— «Велика богиня»  вжите як особове ім’я, то воно, як правило, стосується тільки
дружини Шіви, яка виступає  під десятьма основними іменами.  Ці імена відбивають
різні її іпостасі: шість уособлюють добре, лагідне, милостиве начало, а чотири —
гнівне,  похмуре, караюче.  Проте межа між цими іпостасями досить  умовна  — для
віруючих богиня і милостива і грізна водночас.

Вона  має  різні  іконографічні подоби,  залежно від  якостей і  функцій,  проте
найвідоміші  три  типи  її  зображень.  _Парваті_  або  _Ума_  —  жінка  з ясним
усміхненим  обличчям і двома руками.  _Дурга_  — світлошкіра  вродлива  жінка  з
різноманітною зброєю в багатьох руках,  вона — богиня-воїтелька. У «Махабгараті»
Дурга прибирає  нової форми, через  що її  культ пов’язується з вішнуїзмом, а її
саму називають сестрою або подобою Крішни.  _Калі_ або _Махакалі_, досл. «Чорна»
або «Велика Чорна» —  темношкіра жінка з  налитими  кров’ю очима й  висолопленим
червоним чи жовтим язиком; у неї  десять  рук (хоча буває і чотири), що тримають
всіляку зброю, тіло її обвивають кобри, на шиї — намисто  з черепів або людських
голів, волосся розпатлане.

Санскритське  _деві_ — «богиня» споріднене  з українськими  _діва,_дівчина_,  що
відбиває  високий  соціальний   статус  жінки  у  давнину  й  сходить  до  часів
матріархату,   вплив   якого  відчутний  і  сьогодні,  особливо  в  українському
весільному обряді, де основна  роль відводиться  матерям  молодих. Діві-Артеміді
поклонялися, як свідчить Геродот (V ст. до н.е.), загадкові таври в Криму. Усіма
своїми  характеристиками таврська  Діва  відповідає  індійській  Деві. Святилища
таврської богині, як і  індійської, розташовувалися на  пагорбах,  стрімчаках  і
гірських узвишшях.  У Трипіллі й  Сахнівці є  _Дівочі_гори_,  у Каневі й Києві —
_Дівич-гори_. У центрі  Дівочої  гори в Трипіллі —  піч-жертовник  із  дев’ятьма
напівсферичними секціями. Поєднання числа «9» з «дівочою» назвою священної гори,
каже Б.О.Рибаков, нагадує про дев’ять  місяців вагітності. Таке поєднання Діви з
ідеєю родючості  не мусить  дивувати,  бо і  давні  богині родючості,  і пізніша
християнська  Богородиця означаються  «дівами».  Дівочі  й  Дівич-гори  зберегли
надзвичайно  давній,  спільний для слов’ян та  індійців культ жіночого божества,
такий виразний у трипільській і хараппській культурах.

«Дівині»  назви  засвідчуються по всій  Україні,  особливо  на означення  річок:
_Дівка,_Дівуха,_Дівиця,_Дівичка,_Дівоча,_Дівичин,_<92>  _Дівошин,_Дівчий_  тощо.
Така ряснота  «дівиних» назв  в Україні свідчить  про  глибоке й винятково давнє
шанування тут Деві-Діви й спонукає пильніше придивитися до назв  деяких важливих
для української історії міст, зокрема, Канева та Києва.

Деві й досі шанується  в Індії як цнотлива, непорочна дівчина  — _Канья_.  Слово
_канья_ і тепер входить у важливі терміни, пов’язані з весільною обрядовістю, де
означає «наречена» (СРС, 148). Що навіює на згадку сучасний  український  ритуал
сватання  і  мову  сватів  про  _куницю_,  тобто  дівчину-сватанку.  Тож  досить
умотивованим видається тлумачення назви _Канів_ не від, скажімо, птаха  кані, як
це  має місце, а від  _канья_ — «діва»,  «дівчина».  За це промовляє і канівська
Дівич-гора,  і  літописний  Родень  неподалік,  назва  якого  пов’язана з Родом,
божеством, тотожним індійському Рудрі. А саме наступником Рудри і є Шіва, котрий
перебрав  собі функції  грізного ведійського божества.  І  якщо  існувало  місто
_Родень_,  то  поруч  цілком  могло  існувати  й  місто  _Дівень_, бо поклоніння
Шіві-Рудрі невіддільне від  поклоніння Деві-Діві. До речі, й назва _Умань_  може
бути причетною до одного з імен  дружини Шіви — _Ума_, тим більше що в Україні є
і річки _Ума_ й _Уманка_ (СГУ, 580).

Скандинавські саги називають  Київ —  _Кенугардр_. Деякі  дослідники виводять цю
назву  зі скандинавських мов, де  _куна//_кона_ також означає «діва»,  «дівчина»
(ДГС, 210). Тоді й _Кенугардр_ означатиме «Місто  Діви»  і виходить,  що  й Київ
свого  часу називався «Дівинград», «Дівин», «Дівень», як  і Канів. В такому разі
зрозумілим стає крилатий вислів про «матір міст руських», прикладуваний до Києва
і приписуваний  князеві  Олегу  за  понад  сто  років  до прийняття  Володимиром
християнства.   Особливо  якщо   пригадати,   що   Володимир  приніс   до  Києва
християнство, привів християнських священиків і привіз християнські регалії саме
з  Херсонеса Таврійського,  літописного  Корсуня,  який має  на  Черкащині свого
прямого  двійника.  Таврська  Діва якраз  і  була Покровителькою  і  Захисницею,
Матір’ю цього міста, що й відбито  в  давніх  херсонеських  декретах.  Так  само
Діва-Деві могла  бути Покровителькою, Захисницею,  Матір’ю і  Києва, як  і  всіх
інших міст  Київської Русі, столицею  якої був Київ. А між  кримським Корсунем і
Києвом, між таврами й русами існує тісна спорідненість. Назва _таври_ — грецький
переклад назви  _руси_, таври  й руси —  одне й те  саме слов’янське плем’я.  Що
підтверджує і «Влесова книга» (ІХ ст.), яка  багато місця приділяє  Кри<93>мові,
але мовить тільки про русів, не про таврів (ТРС, 28–38).

І  якщо  великий київський  князь Володимир  приніс  християнство  з  кримського
Корсуня,  то  він  добре  знав і Діву-Артеміду, і  її святилище на мисі Парфенон
(тобто  _Дівин_),  за  18 км  від  Корсуня.  Втім,   таку  думку  підтверджує  і
язичницький пантеон  князя  Володимира — у  ньому була  Мокоша, єдине тут жіноче
божество, що засвідчує його виняткову роль в уявленнях і віруваннях давніх киян.
Ім’я _Мокоша_ — слов’янський різновид індійського _Махеші_, а _Махеші_ — ще одне
ім’я  дружини Шіви,  синонім до _Махадеві_  — «Велика богиня». Мокоша  стояла на
Горі  біля  двору  теремного,  тоді як її божественний  чоловік, Влес, стояв  на
Подолі, на березі Почайни. А індійський Шіва має ім’я _Вріш_ — «Бик», споріднене
з _Влес_, яке з прийняттям християнства трансформувалось у _Влас,_Власій._ <94>






_Перісад_: загадкове ім'я БОСПОРСЬКИХ ЦАРІВ




П’ятеро боспорських царів мали ім’я _Перісад_, тобто це ім’я до певної міри було
династичним. Правили Перісади в ІV — ІІ ст. до н.е.

Походження  і  значення  імені _Перісад_  остаточно  не з’ясоване, воно  й  досі
викликає наукові  дискусії.  Його виводять з  фракійської  і з іранських мов,  а
аналоги йому знаходять  у найдавніших писемних джерелах,  зокрема, аккадських та
вавілонських. З цим іменем дослідники пов’язують аккадське _Пірішаті_ й іранське
_Пайрішаті_, припускаючи, що  вони  містять значення найвищого  процвітання  або
найвищого блаженства (РИИП, 195–208). Та оскільки в Боспорському  царстві, цьому
ранньодержавному утворенні на півдні України (VІ ст.  до  н.е. — ІV ст. н.е.), в
останні  десятиліття дедалі певніше виявляється індоарійський пласт, оскільки до
нього входили  численні сіндо-меотські, інакше — індійські  племена  та оскільки
дружиною  Перісада  І (344–311) була цариця Комосарія,  а дружиною Перісада  ІІІ
(180–150)  і  матір’ю  Перісада  ІV  (150–125) —  цариця Камасарія,  імена  яких
знаходять пояснення на індійському грунті  (ТРС, 100–117), то природно  пошукати
розгадки  імені _Перісад_  і на індійському  грунті. І  вагомими тут можуть бути
дані боспорських написів. <94>

Так,  напис ІІІ ст. до  н.е., знайдений у Керчі, колишньому Пантикапеї — столиці
Боспорського царства, свідчить:  «Левкон, син Перісада,  відбувши  термін  свого
жрецтва, присвятив  цю статую Аполлонові Лікарю,  при Перісаді, синові Спартока,
архонтові Боспору й Феодосії, цареві сіндів, усіх меотів і фатеїв» (КБН, № 25).

Другий  напис на  стелі з рельєфом,  що  зображає Афродіту  на лебеді  й  Ерота,
зокрема,   мовить:  «…  за  архонта  й  царя  Перісада,   сина  царя   Перісада,
Матерелюбного, за царицю Камасарію,  дочку Спартока, Чадолюбну…  присвячений цей
пам’ятник Афродіті Уранії» (КБН, № 75).

Із  написів випливає  два важливих висновки. По-перше, що  Перісадів син Левкон,
котрий сам  згодом став боспорським царем, «відбув термін свого жрецтва». З чого
можна  припустити,  що Перісади належали до жрецького, брахманського стану, а не
до воїнського, кшатрійського.

По-друге, що Перісади поклонялися Аполлонові  й Афродіті. Це підтверджують інші,
вже не боспорські написи. 200 року до  н.е. Перісад ІІІ і його дружина Камасарія
дякують Аполлонові  в Дідімах за те, що допоміг  відбити напад кримських скіфів.
180 року та ж Камасарія і її син Перісад IV підносять дари Аполлонові в  Мілеті.
Святилищу  Аполлона  в Дельфах Перісад  IV підніс  золоту  таріль, яка  вочевидь
символізувала  Сонце,  бо культ Аполлона невіддільний від поклоніння Сонцю. Ті ж
Перісад IV і його мати Камасарія були вшановані Дельфами за щедрі дари святилищу
Аполлона  й  за виняткову  набожність, чеснотливість  і  людинолюбство.  Ревними
шанувальниками Аполлона й Афродіти були й інші Перісади. Показово також, що брат
Левкона, теж один із синів Перісада, мав ім’я _Аполлоній_.

Грецький  Аполлон  тотожний  і  функціонально і  походженням  імені  індійському
Крішні-Гопалі-Гопалану  — втіленню Вішну (ТРС, 93–99). Афродіта  ж функціонально
тотожна  Лакшмі  — богині краси, щастя, багатства  й сімейного затишку,  дружині
Вішну,  Всевишнього,  захисника  людей  і  землі.  На  слов’янському  грунті  їм
відповідає Лада, на балтійському — Лайме. Лакшмі, як і грецька Афродіта, постала
«з піни морської», коли  боги й асури сколочували Молочний океан,  аби повернути
втрачені  під  час всесвітнього потопу скарби.  Як Афродіта  вважається  матір’ю
Ерота, так і Лакшмі  вважається матір’ю Ками  — індійського  бога кохання,  ім’я
якого  й наявне  в імені _Камасарія_. Кама, мовлять легенди, коли  його спопелив
Шіва, знову втілився на  землі в подобі  Прадьюмни, сина Крішни (ТРС,  100–117).
<95>

У зв’язку з іменем _Перісад_  привертають увагу численні чоловічі імена, давні й
сучасні,    з   компонентом   _прасад:_Анандапрасад,_Девіпрасад,_Махавірапрасад,
Шівапрасад_  тощо. Вкрай показово,  що цей компонент широковживаний з іменами  й
епітетами Лакшмі, Вішну та його земними втіленнями —  Рамою, Крішною, Баладевою.
З  Лакшмі,   зокрема,   пов’язані  чоловічі  імена   _Лакшміпрасад,_Камлапрасад,
Бгаґаватіпрасад_.  З Вішну та його аватарами пов’язані імена: _Рамапрасад_ (Рама
—   сьоме   втілення  Вішну);  _Дашаратхапрасад_  (Дашаратха   —  батько  Рами);
_Мадгавапрасад_  (_Мадгава_ — одне  з  імен  Крішни,  досл.  «Нащадок Мадгу», де
_Мадгу_ — предок Крішни); _Ґопалпрасад_ (_Ґопал,_Ґопала_ — ім’я Крішни, поряд із
прізвищами _Кришень_ і _Кришненко_, воно широко  відбите в українських прізвищах
_Гупал,_Гупало,_Гупалов,_Гупалюк,_Гупаленко_ тощо);  _Баладевпрасад_, де Баладев
—  старший  брат  Крішни,   землеробське  божество  (сам  Крішна  —  воїнське  й
пастушницьке божество). Ім’я _Баладев_ відбите в українських прізвищах _Болудей_
і  _Білдей_, а ще  одне  ім’я брата  Крішни  — _Балвір_ (санскр. _Балавіра_) — в
українських прізвищах _Бальвір,_Балвір,_Балбир,_Балбиренко._

Ім’я _Матхурапрасад_  пов’язується  з  містом Матхура, де Крішна, за переказами,
здійснив свої  легендарні  подвиги.  Зараз Матхура  на  березі  священної  Ямуни
(Джамни) —  відоме  місце  прощі  в  штаті  Уттар  Прадеш.  Та  особливо  святою
вважається місцевість Вріндаван  в околицях Матхури, де  минули дитячі і юнацькі
роки Крішни та його старшого брата.

Ще   одне  ім’я,  _Джаґаннатхпрасад_,  сходить   до  втілення  Крішни   на  ім’я
_Джаґаннатх_  —  «Владика світу».  Визнаний  центр поклоніння йому —  величезний
храмовий комплекс у місті Пурі (штат  Оріса).  У головному святилищі тут  стоять
три двометрові дерев’яні статуї — самого Крішни-Джаґаннатха, його брата Баладеви
і їхньої  сестри  Субгадри.  Пофарбовані статуї  відповідно  у  чорний, білий та
жовтий  кольори.  Щодванадцятого  року  старі  статуї спалюються  і  замінюються
новими. З  62  свят цього храму  головне  —  _ратха_-_ятра_, «виїзд  колісниці»,
відзначуване в червні-липні й присвячуване  перемозі  Крішни  над Кансою,  своїм
дядьком і затятим ворогом.

_Прасад_  із санскриту означає  «дар»,  «дарунок», «підношення»  (СРС, 445), тож
ім’я  _Лакшміпрасад_  означає  «Дар  Лакшмі», _Дурґапрасад_  — «Дар Дурґи» тощо.
Останнє ім’я цікаве тим, що саме на території України воно засвідчене у грецьких
джерелах у формі  _Тіргатао_ — його мала дружина  сіндського царя  Гекатея (див.
попередню  статтю).  Де   _Тіргатао_   —   <96>   грецька  передача  індійського
_Дурґадеві_, «Дурґа-богиня».

У  хіндомовному  ареалі сучасної  Індії, як  і  в  сусідніх регіонах,  населених
індоарійськими народами, лексичне  наповнення другого  компонента іноді  суттєво
відрізняється  навіть при  однаковості змісту. У  штатах Уттар  Прадеш  і  Біхар
типовим серед кшатрійських (воїнських) та брахманських (жрецьких) верств є імена
з компонентом  _прасад_  — «дар», «дарунок». Тоді  як у штаті  Раджастхан у  тій
самій позиції найчастіше вживане  _дан_ — із  тим самим значенням. Якщо  в Уттар
Прадеші  й  Біхарі  частіша  форма  _Шівпрасад_  (санскр.  _Шівапрасад_),  то  в
Раджастхані — _Шівдан_, де _дан_ тотожне слов’янському _дан_  у чоловічих іменах
_Богдан,_Милодан,_Продан,_Слободан_ тощо. До речі, санскрит знає слово _прадан_,
синонім до _прасад_.  З  чого,  очевидно,  й висновок,  що  слов’янське _Продан_
значеннєво відповідає індійському _Прасад_, тобто обидва імені  мають значення —
«Дар», «Дарунок». Так  що  в певних випадках вживання  компонентів  _прасад_  та
_дан_ в іменах є і «регіональним маркером» їхніх носіїв.

Першим компонентом  у  двоосновних  чоловічих іменах найчастіше використовуються
імена й епітети Шіви, Вішну, Індри, Крішни,  Рами та їхніх дружин. Труднощів для
сприйняття чоловічого  імені це  не створює, бо  співвіднесеність  до чоловічого
імені  залежить  від  другого  компонента, який  може  передавати  чоловічий або
жіночий рід. А другим компонентом, синтаксично провідним, служить широкий  набір
іменників із  значенням  дарування, вдячності, возвеличення,  хвали,  прагнення,
душевного стану тощо. Одним таким іменником і є _прасад_.

Іноді компонент  імені _прасад_ у індійців стає прізвищем, що  видно на прикладі
першого  президента  незалежної Індії,  соратника  Джавахарлала Неру — Раджендри
Прасада. Первісно ім’я Раджендри Прасада було _Раджендрапрасад_Сінх_, тобто ім’я
_Раджендрапрасад_ складалося аж із  трьох компонентів, один із яких —  _прасад_.
Згодом  ім’я  _Раджендрапрасад_  прибрало форми _Раджендра_Прасад_,  де _Прасад_
ніби  стало  прізвищем,  і саме  в  цій формі стало всесвітньовідомим.  Прізвище
_Прасад_ непоодиноке  в  сучасних  індійців: Джайшанкар  _Прасад_  (1889–1937) —
основоположник  романтизму  в  поезії  хінді,  сучасні  літератори   Бхуванешвар
_Прасад_,  Радгікарман _Прасадсінх_,  Тхакур _Прасадсінх,_Кашіпрасад_ тощо. Ім’я
відомого індійського письменника  — _Камлешварпрасад_Сінх_  скоротилося до форми
_Камлешвар_, яка й стала його прізвищем, під яким виходять його твори, серед них
і   <97>  українською  мовою.   Ім’я  _Кхаґендрапрасад_Тхакур_  скоротилося   до
_Кхаґендра_Тхакур_  (_Тхакур_  —  це звичніше для європейця  прізвище  _Таґор_),
тобто відпав якраз компонент _прасад_. Нині  в індійському іменотворенні помітна
тенденція  до спрощення  імені. Так,  ім’я  _Рампрасад_  —  «Дар Рами» може мати
скорочений, пестливо-зменшувальний варіант _Раму,_Ш’ямпрасад_—_Ш’яму_ тощо.

У  культовому  контексті  _прасад_  означає не тільки  «дар»,  «дарунок»,  але й
«підношення», «пожертва». А також ту частку пожертви богам (найчастіше у вигляді
солодощів), яка повертається віруючим  після виконання жерцем певних  ритуальних
дійств. _Прасад_ — символ  божественної благодаті, розподіляється між присутніми
(та й відсутніми) віруючими,  щоб прилучити їх до здійсненого магіко-ритуального
акту спілкування з божеством. Це ніби  своєрідне християнське  причастя,  з яким
прасад споріднює і те, що  до найдавніших індійських ритуалів відноситься звичай
оббризкувати прасад  вином — це  й  сьогодні  робиться  в  уже згадуваному храмі
Джаґаннатха в  Пурі.  Вішнуїти під  час  відправ роздають  віруючим  _прасад_  —
солодку кашу  з муки грубого помолу й доданими ґхі (топлене  масло)  й медом  чи
тростинним цукром.  Кропіння прасаду вином  індійська традиція відносить до  так
званих ритуалів «лівої руки», пов’язаних із культом родючості.

Індійська писемна  традиція знає кілька різновидів царських указів, серед яких є
_дана_-_шасани_ — написи, що реєструють дари, й _прасада_-_шасани_  — написи  на
честь  особливо благочестивих  діянь царя. Саме прасада-шасаною, якщо  вжити цей
історичний індійський  термін, і було вшановано в  Дельфах Перісада  ІV та  його
матір Камасарію за щедрі дари святилищу Аполлона й за праведне, набожне життя.

Слово_прасад_ складається з елементів  _пра_+_сад_, де _пра_ — префікс,  що  при
дієсловах  і  віддієслівних  іменниках   виражає  спрямованість  уперед,  а  при
прикметниках та іменниках посилює значення, напр., _віра_ — «герой», _правіра_ —
«могутній герой». Тобто  санскр.  _pra_ тотожне  укр. _пре_  в  словах _пречудо,
премудрість,_престол,_прегарний,_преславний._Сад_ тут і є  дієслівна основа, яка
в санскриті  має значення «сідати»,  «опускатися»,  «блякнути», «зникати»  (СРС,
682) — такі самі значення має і українське дієслово _сідати_ (доконана форма від
санскр. _sad_ якраз і буде _sidati_). Після будь-якого префікса, що закінчується
на на голосніІ абоU,  початкове  Sв основі _sad_ міняється на  SH,  тобто основа
_sad_ прибирає форми _shad_. І таким  чином, <98> слово _прасад_ прибирає  форми
_прашад_,  а означає —  «чистота», «спокій», «доброта», а в релігійному  плані —
«пожертва»,   «підношення»,  «дар».  _Prasadaka_  —  «добрий»,  «заспокійливий»,
«радісний», «втішений», «примирливий» (СРС, 445). А дієслівна основа з префіксом
_пра_ прибирає в санскриті значення «заспокоювати», «вмиротворювати»,  «тішити»,
«радувати»,  «вмилостивлювати» тощо (SЕD, 581). Зрозуміло, що ці значення повною
мірою підходять як до релігійної,  так і до магіко-юридичної сфери, тобто можуть
безпосередньо стосуватися характеристик і  функцій царя.  Тож  _прасад_, яке має
діалектні форми _парсад,_парасад_, цілком могло слугувати царським іменем.

Таким чином,  _прасад_ — переважно релігійний термін. Тому ім’я  _Перісад_  може
належати  до  так  званих  «брахманських»,  жрецьких  імен  (щодо  деяких  царів
боспорські  написи мовлять, що  вони  «відбували  термін свого  жрецтва»).  Дані
промовляють за те,  що  розгадка династичного  царського  імені  _Перісад_  може
лежати  в  площині  поклоніння  її  представників Аполлонові,  божеству,  яке  і
походженням  імені,  і функціями тотожне індійському  Гопалану-Крішні  чи Вішну.
Спільне між ними й  те,  що Афродита  й Лакшмі — матері відповідно Ерота й Ками,
божеств кохання. А з Камою пов’язані жіночі імена _Камасарія_ й _Комосарія_ — їх
мали дружини й матері трьох із п’яти Перісадів. Кама, мовлять міфи, перевтілився
в сина Крішни після того, як його спопелив нищівним третім оком розгніваний Шіва
(ТРС, 100–117).

І  витлумачити ім’я  _Перісад_  можна  як _Миролюбний,_Миротворний,_Щедродайний,
Щедрожертовний,_Праведний_. До певної міри  таке тлумачення підтверджує  писемно
засвідчений епітет  Перісада  IV —  _Філометор_,  тобто _Матерелюбний_,  а  його
матері Камасарії — _Філотекна_, тобто _Чадолюбна_.

Проте існує ще один  шлях до витлумачення імені _Перісад_. Його можна пояснити і
як «Той,  що сидить  попереду». Тоді ім’я етимологічно (походженням і значенням)
відповідатиме лат. _рresident_, загальновідомий сучасний термін, чес. _рredseda_
й рос. _председатель_. Усі  вони містять ті ж компоненти,  що й  ім’я _Перісад_,
якщо тільки  _Пері_ в  ньому  тотожне  лат. _рre_,  чес.  _pred_ і рос.  _пред_.
Санскрит  знає низку важливих термінів,  які уможливлюють таке тлумачення  імені
Перісад.

_Puroga_  — вождь, ватажок, досл.  «попереду  йдучий»  (від _puro_ —  «спереду»,
«перед»   +   _ga_  —   «йти»,  «рухатися»);  _purogava_  —  вождь,  ватажок  (у
стаді/гурті),  досл. «передній бик» (від _puro_  + _gava_  «бик», <99> «бугай»);
_purodash_ —  жертовний пиріг,  подаваний шматочками на  одній чи кількох тацях,
досл. «перводайний» (можливо,  з ним  споріднене й  наше _пиріг_); _purohita_  —
жрець, що стежить за здійсненням обрядів  і  ритуалів  у родині, домашній жрець,
досл. «поставлений попереду/на чолі»;  _puroratha_ — уславлений, видатний, досл.
«чия  колісниця  попереду»;  _purogantri,_purogam,_purogamin,_purosara_  тощо  —
проводир, ватаг, лідер, вождь. _Puro_ тут від санскр. _puras,_purah_ —  «перед»,
«спереду», «попереду». І коли є санскр.  _purostat_ — «який стоїть попереду», то
так само може бути й _purosad_ —  «який  сидить попереду». І в такому разі маємо
значення  імені  _Перісад_,  яке  відповідає  значенню  важливого  соціального й
політичного терміну _президент_. Не виключено, що з важливим релігійним терміном
_прасад_  і  царським іменем _Перісад_  споріднені й не зовсім  прозорі сьогодні
українські прізвища _Пересад,_Пересада,_Пересаденко,_Пересядько_тощо. <100>






_Хемата_: жриця богині Діви з Пантикапея




Боспорські написи з Північного  Причорномор’я  — неоціненний матеріал з історії,
культури,  міфології,   звичаїв  та  уявлень  насельників   Давньої  України.  У
Боспорську державу, яка існувала на півдні України ціле тисячоліття, починаючи з
VI ст. до н.е., входили й індійські, так звані сіндо-меотські племена, згадувані
в цих написах. Є тут і особові імена, серед них жіночі, які мають свої індійські
відповідники  — про  деякі з  них (_Камасарія_) вже писалося (ТРС,  100–117). Ці
імена  — жіночі й чоловічі —  позначені високим  соціальним статусом  (_Перісад,
Тірґатао_),  бо  належать царям і  царицям,  а іноді й  божествам, що видно і  з
попередніх статей цього розділу.

Ще одним жіночим  ім’ям,  яке  знаходить індійський аналог,  є  боспорське  ім’я
_Хемата_, згадуване в  написах І — ІІ  ст. Воно міститься в написі на вапняковій
стелі, знайденій 1877 року в  Керчі. Сама плита тепер  у  Москві, в  Історичному
музеї, а напис на ній такий:

«Хемато, дружино Евхаріона, прощай» (КБН, № 643, 375–376).

Ще раз ім’я _Хемата_ маємо на біломармуровій плиті; вона певний час  зберігалася
в Керченському музеї,  звідки 1856 року,  за Кримської  війни, її вивезли  <100>
англійці. Зараз у Британському музеї.

Напис, зокрема, мовить:

«Ми,  Хрестус,  син Коссуса,  сина  Менандра,  й дружина  моя  Хемата  —  жриця,
присвятили богині  Ма  й  Діві вихованицю  нашу Фаллусу за  умови перебування її
(побіля нас); по завершенню життя нашого бути їй вільною під захистом Зевса, Геї
та Геліоса…» (КБН, № 74, 82–84).

З  іменем  _Хемата_  споріднені  чоловічі  імена  _Хематін_  і _Хематіон_,  поза
сумнівом,  похідні від  _Хемата_, яке  могло  бути  іменем  і  якогось  жіночого
божества,  от  хоча  б  і  Діви,  тотожної  функціонально  й  походженням  імені
індійській Деві — «Богині». Обидва чоловічі  імені й собі належать до І — ІІ ст.
Ім’я _Хематін_ вміщене на вапняковій  стелі, знайденій 1903 року теж у  Керчі, а
тепер — у місцевому музеї. Напис на стелі такого змісту:

«Фарнаку, сину Хематіна і сину Афранію, прощайте» (КБН, № 640, 374).

Другий напис значно довший:

«Фарнаку, сину Фарнака, прощай.

Поглянь, подорожній, на пам’ятник Фарнакові,  якого здолав тяжкий Аїд, спіймавши
в свої сіті нещасного юнака, фахом учителя гімнастики, віком молодого,  що пішов
своєю доблестю з рідної Синопи на захід. Урну його  приховує боспорська земля, і
на очах у всіх оплакує його гімнасій німими сльозами. Хематіон, прийомний батько
його, перевершив  у любові своїй кревного батька і поставив на  могилі  кам’яний
надгробок» (КБН, № 129, 125–127).

Ця віршована епітафія на плиті з білого мармуру, знайдена 1860 року знову-таки в
Керчі, деякий час зберігалася  в Царському кургані, звідки  1892 року забрана до
Ермітажу.

Таким чином,  усі чотири написи з  жіночим іменем _Хемата_ й похідними від нього
чоловічими  іменами  _Хематін_  і  _Хематіон_,  знайдені  в  Керчі,   колишньому
Пантикапеї, столиці Боспорського царства. Впадає в око, що обидва чоловічі імені
пов’язані з  іменем _Фарнак_, явно не  грецьким,  а скоріш за все іранським чи й
індійським. Щоправда,  в одному  випадку _Фарнак_ — син Хематіна, а в  другому —
прийомний син Хематіона. Такий зв’язок  носіїв  імен  _Хематін_  і  _Хематіон_ з
носіями  імені _Фарнак_ навряд  чи  випадковий і  свідчить, що й  імена _Хемата,
Хематін,_Хематіон_,  попри  нібито  грецьке  закінчення  (_та_), не  грецькі,  а
іранські чи індійські.

Таке припущення підтримує те,  що _Хемата_ напису № 74 — жриця і, очевидно, саме
богині Діви, тобто Деві. Що недвозначно засвідчує і напис — саме Діві присвятила
свою вихованицю <101> жриця Хемата. А що Діва мала своїх власних жриць, зокрема,
і в Криму, видно хоча б із міфу про юну  Іфігенію, яку під час  Троянської війни
богиня  перенесла  до Тавриди-Криму, де  та  й стала жрицею  в таврському  храмі
Діви-Артеміди.

Ім’я _Хемата_  з  того  самого  ряду жіночих імен, що й  _Арета,_Геката,_Мелета,
Пармата,_Харіта_  в боспорських написах.  Всі  вони мають елемент  _та_,  певно,
суфікс.  Подібний  суфікс  мають  індійські, іранські  й слов’янські  мови (пор.
слов’янські чоловічі імена  _Вишата,_Гордята,_Кията,_Путята_,  жіноче  — _Поята_
тощо).  Тож  якщо  в імені  _Хемата_ відкинути суфікс  _та_, то лишиться _Хема_;
воно, певно, й стало основою для жіночого імені _Хемата_,  а  вже від нього —  й
чоловічих імен _Хематін_ і _Хематіон_. Можна припустити, що _хема_  причетне  до
Діви-Деві-Артеміди.

У санскриті  _hema_  — «золото» (СРС,  781). Воно винятково  активне в  творенні
імен,  назв,  термінів і  понять,  позначених  високим  соціальним і  релігійним
статусом. Слово входить в імена й  епітети богів, божественних мудреців,  царів,
міфологічних  та епічних  персонажів.  Висока  словотворча  здатність його, поза
сумнівом, відбивалася і в мові індоарійських племен на теренах Давньої України.

Особливо частий компонент _Хема_ в іменах та епітетах богів. На означення  Шіви:
_Хемакара_ —  «Золотороб»,  _Хемакеша_ —  «Золотокосий», _Хеманатха_  — «Владика
золота». Парваті-Дурґа, дружина Шіви: _Хайма_ — «Золота», _Хемані_ — «Золотяна»,
_Хемамбіка_  — «Золота Мати»,  _Хемаваті_  — «Золотовиця».  Вішну:  _Хеманґа_  —
«Золототілий»,   _Хемашанкха_   —   «Золотомушляний»,   Аґні   —   _Хемаджвала_,
«Золотополумний»,  _Хемакелі_,  «Золотопломінний», Індра  — _Хемендра_, «Золотий
владика»,   Сур’я  —  _Хемамалін_,  «Золотовінковий»,   Будда   —   _Хемаварна_,
«Золотобарвний» тощо (HN, 151–152).

Ім’я _Хема_ в індійській міфології мала  дружина зодчого асурів Маї, що спорудив
Тріпуру, «Тримісто», оточене золотим, срібним  і залізним валами. Це місто потім
спопелив  вогненною стрілою Шіва-Рудра за неправедне життя його городян. Назва ж
_Тріпура_ походженням  і  значенням тотожна  назві  _Трипілля_. А матір’ю асурів
була _Дану_ — «Ріка»,  «Потік»,  пов’язана, як і  наша _Дана_,  з  первозданними
водами.

_Хема_  й  сьогодні  популярне жіноче  ім’я.  Його, наприклад, має _Хема_ Девре,
письменниця і дружина першого посла Індії  в незалежній Україні — Судгіра Девре.
Саме   ім’я  _Судгір_  —  «Премудрий»  містить  компонент   _дгір_  —  «мудрий»,
споріднений з іменем київського князя — _Дір._Дгір_  досі побутує в індійців  як
ім’я і прізвище: <102> _Дгір_  Маль — внук шостого сікхського _ґ_уру Хар Ґобінда
(1595–1644), Сантокх  Сінх _Дгір_ —  сучасний  пенджабський  письменник.  _Дгір_
також другий компонент у двоосновних чоловічих іменах: _Судгір,_Рандгір_ тощо.

Ім’я  _Хаймаваті_   мала  дружина  знаменитого  мудреця  Вішвамітри,  постійного
суперника  іншого уславленого мудреця  — Васіштхи, нащадки  якого  носили  пасмо
волосся  на виголеній  голові  —  «оселедець». Показово,  що  ім’я _Вішвамітра_,
щоправда, в  іранській формі _Аспаміфар//Аспамітхар_,  засвідчене в  боспорських
написах IV–III ст. до н.е. (КБН, №№ 211, 242).

_Хемачандра_ —  відомий індійський лексикограф (1088–1172), автор синонімічного,
омонімічного й  пракритського словників,  _Хемаварман_  — цар  племені дашарнів,
_Хемадрі_ — письменник ХІІІ ст. Ім’я _Хемапрабга_ мають царі, цариці й царівни в
«Океані сказань» кашмірського поета ХІ ст. Сомадеви, котрий писав санскритом.

Назва  _Хемакута_  —  «Золотокута»,  «Золотовершинна»,  «Золотоверха»  має  гора
Кайласа в  Гімалаях,  обитель Шіви й  Парваті.  _Хемапарвата,_Хемаґірі_ (санскр.
_giri_  = укр. _гора_), _Хемаґарбга_  (санскр. _garbha_  = укр. _горб,_пагорб_),
досл. «Золотогора» —  важлива для  уявлень стародавніх  індійців  гора Меру, або
Сумеру. Вважається, що вона стоїть у центрі всесвіту, а довкола  неї обертаються
всі планети. Меру  складається із золота й коштовного  каміння. Один із епітетів
Шіви  — _Мерудгаман_  або  _Сумерудгаман_,  «Сумеруставитель»  (від _ставити_  —
«зводити»).

Не лишилися осторонь і рослини, здебільшого  священні для індійців.  _Хемапушпа,
хемапушпака_, «золота квітка»  — дерево  чампака  з  жовтими  запашними квітами;
_хемакша_,  «золоте око» —  дикоростуча  чампака;  _хемадуґдгака_, «золотодійна»
(від  _доїтися_) — священна смоква,  дерево  Будди; _хемаґаура_ — дерево  ашока,
відоме красою своїх оранжево-червонястих  квітів і майже цілорічним квітуванням;
_хемаютхіка_ — золотистий ясмин тощо.

Чимало й  українських рослин, особливо лікарських, цілющих  мають подібні назви:
_золоте_дерево_  — обліпиха;  _золотий_корінь_  —  оливник;  _золототисячник_  —
астрагал, інакше — божі ручки; _золотоцвіт_ — хризантема; _золотень,_золотопера,
золотобородник_ та ін.

Входить  _хема_ й у  назви коштовних  каменів  і прикрас: _хемавала,_хемапала_ —
перлина,  _хемакадала_  — корал, _хеманґада_ — золотий браслет, _хемасутрака_  —
різновид намиста,  _хемаратна_  —  прикраса  з золота й коштовного каміння. Є  й
українська прикраса —  <103> _злото_. І, звичайно ж, _хема_  творить терміни  на
означення   золотих   справ  майстра  —  _хемакара,_хемакарака,_хемала_,   досл.
«золотар», «золотороб».

Таким чином, _хема_ в санскриті — високостатусне слово,  як і в українській мові
_золото,_золотий_ тощо. Що видно із відбиття їх хоча б в українському фольклорі,
надто                казках:                _дуб_золотокорий,_кінь_золотогривий,
птах_золотокрилий_або_золотоперий,_воли_золоторогі,_парча_золототкана,
ридван_злотокований,_перстеник_золотий,_келих_золотий,_храм_золотоверхий_тощо.
Київські _Золоті_Ворота_ теж із цього ряду.

Наявність  індійського  жіночого  імені  _Хема_  —  «Золото»  спонукає  уважніше
придивитися  до українського жіночого імені _Хима_. Його можна  було б сприйняти
за  скорочену  форму якогось  християнського жіночого  імені, скажімо, _Єфимія_,
якби таку ж назву не мали в Україні  річки й населені  пункти. На Чернігівщині є
річка _Хима_, притока Остра, а в Індії —  річка _Хема_. У Ніжинському  районі на
Чернігівщині, біля села Зоньки, є річка _Химівка_,  притока  В’юниці (СГУ, 589).
Причому  назва  села  _Зоньки_  може  споріднюватися зі  словом  хінді  _sona_ —
«золото» (ХРС, ІІ  745). Цілком  можливо, що первісна  назва  села — _Соньки_, й
вона — семантичний двійник гідроніма _Химівка_.

На  тій  же Чернігівщині  є  річка  _Золотинка_,  ліва  притока Десни, вона  ж —
_Золотиця_ (СГУ, 216). Чернігівщина  взагалі має чимало,  як на нас,  прикметних
назв. Матір’ю Деві, дружини Рудри-Шіви, була небесна апсара (русалка) Мена. А на
Чернігівщині є річка й місто _Мена_. Річка  _Мена_ є і в Індії. Індійська Деві —
«Богиня» тотожна слов’янській  Діві,  а в цьому  ж  ареалі  маємо річки _Дівиця,
Дівичка,_Дівичин,_Дівич-ріка,_Салтикова_  й  _Володькова_Дівиця_  тощо.  Подібні
назви  поширені  по  всій  Україні.  Це,  поза  сумнівом,  свідчення давнього  й
глибокого   шанування   нашими    предками    Діви-Деві   —    богині-воїтельки,
богині-захисниці, Матері міст руських.

В Україні рясно  «золотих»  назв,  особливо в басейні  Сіверського  Дінця (річки
_Золота,_Золочівка,_Золота_Струя_,  яри  _Золотий,_Золотарів_  тощо).  У цьому ж
басейні — назва _Химчина_,  її  має  болото  (цікаво, що саме щодо боліт нерідко
вживане означення _золотий_).  Очевидно, болото _Химчина_ колись було річкою, бо
назва стоїть у жіночому роді.

Чимало  подібних назв і в  басейні Дністра  (СГУ,  216). Сюди ж  лягає  і  назва
_Золотоноша_  —  ріки  й  міста на Черкащині.  Із  Золотоноші  походить  відомий
індолог, академік  О.Баранников (1890–1952),  випускник Київського університету,
потім   професор    Ленін<104>градського   університету,   директор    Інституту
сходознавства,  з  1939  року — дійсний  член Академії наук  СРСР.  1990 року  в
священному місті Чітракута його оголошено індійським  святим. За титанічну працю
над  перекладом  велетенської  «Рама-чаріта-манаси»  («Священне  озеро  подвигів
Рами»), інакше — «Рамаяни» Тулсідаса; переклад цей побачив світ російською мовою
1948 року.

На  означення  золота санскрит  має  два десятки  синонімів:  _kanaka,_kanchana,
rukma,_suvarna,_hiranya_ тощо (ESD,  186). Із них найактивніші  в творенні імен,
назв    і    термінів   _hiranya_    (_Хіраньяґарбга,_Хіраньяретас,_Хіраньяпані,
Хіраньякашіпу_  та  ін.),  _kanchana_ (_Канчанаґірі,_Канчанапрабга,_Канчанамала,
Канчанашекхара_    й    ін.),    _rukma_   (_Рукма,_Рукмін,_Рукміні,_Рукмакеша_,
«Золотокосий» тощо).  _Рукміні_, «Золота», «Із золота» — дружина Крішни й донька
царя Бгішмаки (ім’я тотожне українському прізвищу _Бушмака_); її ім’я споріднене
з латиським  прізвищем _Рукмане_.  Друге  ім’я царя  Бгішмаки  — _Рукма_,  тобто
«Золото», а брат Рукміні — _Рукмін_, «Наділений золотом».

Що ж до санскр. _kanaka_ — «золото», то в Криму,  між Алуштою і Судаком, є ручай
_Канака_(СГУ, 238). Це  при  тому, що  Крим надзвичайно багатий  на індоарійські
релікти, в тому  числі й назви. Серед них є  і «золоті», тобто ті, в основі яких
лежать слова із значенням «золото», «золотий» тощо.

Таким чином, є підстави вважати боспорське жіноче ім’я _Хемата_ високостатусним,
жрецьким,   пов’язаним  із  поклонінням  давнім  жіночим  божествам,  насамперед
Деві-Діві  — дружини Шіви й  Лакшмі —  дружини Вішну,  богині багатства,  яку ще
називають _Богиня-Золото_. Ім’я  _Хемата_ виявляє спорідненість із санскритським
жіночим іменем  _Хема_ — «Золото» й  українським _Хима_,  з  індійською річковою
назвою _Хема_ й українськими гідронімами _Хима,_Химівка,_Химчина_ тощо. <105>






_Дей_ — «бог» у боспорських іменах й українських прізвищах





Боспорські написи різного періоду (переважно ІІ — ІІІ  ст.)  містять імена _Дей_
та імена з компонентом _дей_. Імена явно не іранські, бо в іранських мовах _дей_
має виразно  негативний зміст  — «злий  дух», «демон», «дев». Позитивне значення
слово має тільки в ін<105>дійських, слов’янських та грецькій мовах.

Імен  _Дей_ у  боспорських написах  кілька,  а  з компонентом  _дей_ —  до  двох
десятків,  і деякі  з  них  мають паралелі в  козацьких та  сучасних українських
прізвищах. Ми розглянемо найцікавіші з них: _Балодей,_Гармодей,_Сакдей,_Хардей_.






1. Балодей




_Балодей,_син_  ДЕМЕТРІЯ. Напис  № 1276  на  уламку біломармурової плити  з двох
шматків, знайдених у 1869–1870 рр. при прокладанні залізниці південніше городища
Танаїс. Зараз — в Ермітажі. Датується 506 роком боспорської  ери,  що відповідає
209 р. н. е. (КБН, 763).

_Балодей,_син_ ДЕМЕТРІЯ. Напис № 1279 на  плиті з білого мармуру, складеній з 51
уламка, знайденій у Недвиговці  тоді  ж.  Зараз  також  в  Ермітажі. Балодей тут
означається гімнасіархом, тобто начальником гімнасія. Другий напис датований 522
р.  боспорської ери,  тобто  225 р. н.  е. Різниця в датуванні обох написів — 16
років.  Якщо Балодей обох написів одна й та сама особа, то саме в цьому часовому
проміжку він і став гімнасіархом.

Напис  № 1279 характерний і  тим,  що в  ньому  є низка імен,  цікавих для  нас:
_Рахойсак,_син_Евноїка;_Іравадій,_син_Деметрія;_Мадой,_син_Самбатіона;_Рахойсак,
син_Рассога;_Ґосак,_син_Аспака;_Далосак,_син_Сімфора_ тощо (КБН, 767–769).

_Балодей,_син_ ДЕМЕТРІЯ. Напис № 1281  на плиті з білого мармуру, знайденій тоді
ж у Недвиговці й частково відновленій з 24 уламків.  Зараз  — в Ермітажі. Правий
бік  плити майже втрачений,  у верхній частині вирізьблено два орли й  вінок між
ними.  Повністю  зберігся лівий орел, частина вінка й хвіст правого  орла. Напис
уміщено під цим зображенням. Датується  першою  третиною ІІІ  століття, бо напис
зазначає, що пам’ятник поставлено при  царі  Тіберії  Юлії Рескупориді (правив у
211–226 рр.).

_Балодей_  цього  напису  названий  серед  так  званих  «прийомних  братів».  Не
виключено, що  всі _Балодеї_ трьох написів — одна й та сама  особа, оскільки всі
три написи знайдені майже в  одному місці. Але можливо, що _Балодей_  останнього
напису  зовсім  інша особа, а  однакове  у всіх трьох  ім’я батька — _Деметрій_,
пояснюється поширеністю на Боспорі імені  _Деметрій_. І це  справді так. Причому
показово,  що  ім’я  _Деметрій_  поєднане  з  іменами  _Сінд_  і  _Сіндок_,  які
недвозначно  засвідчують приналежність їх носіїв до <106> сіндів, індоарійського
племені в  Північному Причорномор’ї. У  боспорських  написах  засвідчено 12 імен
_Сінд,_Сіндок,_Сіндей_  і  деякі  з них  саме в  сполученні з іменем _Деметрій_.
Зокрема,  в списку переможців спортивних змагань на честь Гермеса (№ 1137; плита
знайдена  1895 р.  в  Анапі, датована ІІІ ст. до  н.е., зараз  — у  Керченському
музеї)  значаться:  _Сінд,_син_Деметрія_і  двічі —_Деметрій,_син_Сіндока_  (КБН,
670–676).  З чого видно: і серед сіндів ім’я _Деметрій_ було популярне. Що це не
випадково, засвідчує і вірменська легенда  про трьох братів, яку співвідносять з
літописною легендою  про Кия,  Щека  й Хорива.  Легенда  мовить, що батьки трьох
братів — двоє індійських князів, і одного звали _Деметр_. Прикметно й те, що і в
циганів   поширене  прізвище   _Деметер_,   а  цигани  —   індоарійський  народ,
батьківщиною його  вважається  Пенджаб і  Раджастхан.  У Пенджабі  й досі живуть
_чонгари_,  що їх дехто вважає предками циган. В  Україні  ж є півострів Чонгар,
омиваний Сивашем. І  тут виявлено трипільські пам’ятки, які відбивають ведійські
уявлення.

_Афіаг,_син_ БАЛОДЕЯ. Ім’ясполучення  в тому ж  написі  № 1279,  де й гімнасіарх
_Балодей,_син_Деметрія._Можна припустити,  що _Афіаг_ міг бути сином гімнасіарха
Балодея. Таке припущення імовірне,  бо часова  різниця  написів,  де  згадується
_Балодей,_син_Деметрія_, складає 16 років. Може бути, що Балодей, батько Афіага,
не причетний до гімнасіарха Болудея.

Що ж до  імені _Афіаг_, то,  можливо, це  грецька передача імені  _Астьяг_. Таке
ім’я  мав,  наприклад,  останній  мідійський  цар (585–549  рр.  до н.е.), якого
вавилонська  хроніка називає _Іштумегу_ (_Іштувегу_),  про  якого пише Геродот і
який 549 р. до н.е. зазнав поразки від перського  царя Кіра. Тобто  ім’я _Афіаг_
вочевидь не грецьке, а принаймні мідійське.

Боспорське ім’я _Балодей_ має  індійського двійника,  ім’я _Баладева_ — його мав
старший брат Крішни. Якщо Крішна воїнське й пастушницьке божество, то Баладева —
землеробське,  що  засвідчують  його   епітети:  _Халабгріт_  —   «Плугоносець»,
_Халадгара_  —  «Плугодержець»,  _Халаюдга_  —  «Озброєний плугом», _Лангалі_  —
«Лемішник»,  «Наділений  лемехом».  Має  він  і  інші  імена з  _Бала:_Баларама,
Балабгадра_  чи просто _Бала_, мовою  хінді відповідно  _Бальрам,_Бальбгадра_ та
_Баль_ (пор. українське прізвище _Баль_).

Санскр.  _Баладева_, хінді _Бальдев_  — одне з  найуживаніших імен брата Крішни.
Ім’я  складають  компоненти  _бала+дева_,  де  _бала_  —  «сила»,  «могутність»,
«влада», а  <107>  _дева_  — «бог», «владика»,  «цар» (як шанобливе  звертання),
«божественний»,  «небесний»  (СРС,  284,  462).  Тобто  ім’я  _Баладева_ означає
«Могутній  бог», «Могутній  владика».  Іноді  це ім’я тлумачать як «Білий  бог»,
«Білобог», що теж знаходить певні паралелі на українському грунті,  про що далі.
Імена  _Баладева,_Балавіра,_Баларама,_Балабгадра_, можуть мати спрощену форму  —
_Бала_  (хінді —  _Баль_), а  _Баларама_—_Рама_  (хінді  _Рам_).  Це  його  ім’я
вживається і в складних іменах, щоправда, не на  означення самого Баладеви, а на
означення людей  або речей,  близьких чи  належних йому. Наприклад, _Балапрасу_,
«Народителька Бали» —  епітет Рохіні, матері Баладеви;  _Балануджа_, «Народжений
після Бали» — епітет Крішни; _Баланчіта_ — назва сопілки Баладеви.

Одне з імен Баладеви  — _Балабгадра_,  витлумачуване  як «Могутній  благодаттю».
Сестру Баладеви й Крішни звали  _Субгадра_ — її  Крішна допоміг викрасти воїнові
Арджуну  в  дружини,   хоча  Балавіра   волів   видати  сестру  за  старшого   з
братів-кауравів.  В  обох іменах спільний компонент  _бгадра_ — «благо», «щастя»
(СРС, 475). Тотожні, але вже значеннєво, й перші компоненти — _бала_ та _су_. Де
_су_  —  у санскриті  суфікс, що підсилює  основне слово.  Тож імена _Субгадра_й
_Балабгадра_  означають   «Могутній/Могутня  благом»,  «Славний/Славна  щастям».
Однакове значення виражене суфіксальним і лексичним засобами.

Боспорське ім’я _Болудей_ відноситься до ІІІ ст., але писемно вигулькує знову  в
«Реєстрі  Війська Запорозького 1649  року».  Тобто  через майже  півтори  тисячі
років.  Але  вже як козацьке прізвище  _Болудей_  і _Білдей_. Саме такі прізвища
мали  козаки  Переяславського  полку  Федір   _Болудей_  (Заворицька  сотня)  та
Чигиринського (Бужинська сотня) — Тиміш _Білдей_ (РВЗ, 343, 35).

Козацькі  прізвища_Болудей_ та  _Білдей_,  як  бачимо,  досить рідкісні  —  вони
засвідчені  лише  в  Переяславському  й  Чигиринському полках.  Показово,  що  в
Переяславському полку  і  в  тій  самій Заворицькій сотні  служив  козак  Максим
_Бамбиренко_.  Прізвище  це  може  бути  похідним   від  дещо  видозміненого  на
українському  грунті  імені  _Балвір_,  яке  має  і   форму  _Балбир_.  Як  дещо
видозміненими є  і  прізвища _Білдей_ та  _Болудей_,  порівняно  з санскритським
_Баладева_,  хінді _Бальдев_ та боспорським _Балодей_ — таке явище закономірне й
зрозуміле. Якщо  це  справді  так, то одна  Заворицька сотня  подає два козацькі
прізвища, утворені  від різних імен одного  землеробського  божества. А сотником
сусідньої  Воронківської  сотні  цього  ж  Переяславського   полку   був  Богдан
_Криш_<108>_ненко_.  Крім того,  в сусідніх  Корсунському  й Канівському  полках
засвідчені   прізвища  _Балвір,_Бальвір,_Балбир_та   _Балбиренко_.  Що   й  собі
свідчить: фіксація тут козацького прізвища _Болудей_ зовсім не випадкова.

У  мові хінді  існує  діалектна форма імені  _Бальдев_—_Бальдау_. Вона, зокрема,
засвідчена в «Прем-сагарі» Лаллу джі Лала, творі, створеному на рубежі XVIII–XIX
ст. на основі легенд про Крішну й Баладеву. Твір цей переклав російською ще 1937
року  Олексій Баранников, відомий  індолог, академік, виходець із  Золотоноші на
Черкащині.  Його індологічна  діяльність  починалася  в Україні, в Києві, де він
опублікував українською  кілька праць  про  українських циганів і переклав  (так
само українською) кілька  творів Премчанда (1880–1936). Чим уперше в  тодішньому
Радянському Союзі,  ще  1926  року, познайомив українського  читача  з творчістю
класика  індійської літератури. А  згодом,  коли  в Україні  почалися гоніння на
сходознавство,  переїхав  у  Ленінград.  У  передмові  до  «Прем-сагара»  вчений
зазначає, що «навіть поверхове прочитання легенд про Крішну засвідчує, що, попри
радикальну відмінність між образом Крішни-пастуха та образом Христа, легенди про
них   співпадають  у  цілому   ряді  моментів»  (Лаллу,  2).  Але   питання  про
спорідненість  цих легенд О.Баранников обіцяв розглянути в останньому томі серії
«Легенди про Крішну»,  яку й започатковував «Прем-сагар» Лаллу джі  Лала. Проте,
на жаль, інші томи цієї серії так і не вийшли.

Компонент _дева_, як  зазначалося,  має в новоіндійських мовах  різновиди  _део,
даї,_дайя,_дау_ тощо (ХРС І, 747, 803), близькі до _дей_ в українських прізвищах
_Білдей_  і _Болудей_. З чого, мабуть,  і висновок,  що козацьке прізвище _Дей_,
зрідка  подибуване   в  «Реєстрі»,   і   сучасне   українське   прізвище   _Дей_
близькоспоріднені  саме  з  різновидами хінді.  Форму  імені  _Бальдау_,  за  О.
аранниковим,  діалектна форма імені  _Балдев,_Бальдев_.  Він  каже, що _Бальдау_
можна тлумачити  і  як «Бала старший  брат», оскільки _Баларама_  — старший брат
Крішни, а сам Крішна іноді звертається до брата на «О _Дау_» (Лаллу, 131, 146).

Справді,  мова  хінді знає діалектне  _дау_ у  значенні  «старший брат» і навіть
«батько» (ХРС  І, 767),  але це знову-таки  може сходити до первісного  _дева_ —
«бог», «владика», іноді вживане і як звертання, скажімо, до царів чи шанованих і
старших людей. У зв’язку з _дева_ слід відзначити, що в Україні знайдено напис з
іменем _Махадава_,  а  поширеним  іменем  Шіви є  _Махадева_  —  «Великий  бог».
Тоб<109>то  ще одним варіантом санскритського _дева_ — «бог» на терені України є
_дава_. Привертає увагу й назва волинського міста _Володава_, яке первісно могло
бути спорідненим  із санскр.  _Баладева_.  Особливо  якщо зважити  на чергування
_в_/_б_, що видно,  зокрема, на компоненті _вір_ —  «герой»,  «богатир» в  імені
_Балвір_: і на індійському, і на українському грунті, він має дві форми —  _вір_
і  _бір_. З  чого  й припущення, що назва  _Володава_ може стосуватися Баладеви,
брата  Крішни. І  в цьому  не буде  нічого дивного,  якщо  врахувати,  що Волинь
надзвичайно  насичена  індоарійським елементом  (детальніше див.:  ТРС,  39–50).
Бодай стисло варто нагадати деякі факти стосовно  цього  (детальніше див.:  ТРС,
39–57).

Щодо назви Володава, то слід зазначити, що санскр. _бала_ — «сила», «влада» може
відповідати й українському  _воля_,  яке часто-густо несе саме  значення «сила»,
«спроможність»,  «здатність».  Вираз  _якби_на_те_моя_воля_  тотожний   виразові
_якби_на_те_моя_сила_(влада,_спромога_). Одним із значень укр. _воля_  якраз і є
«сила»,  «влада», як  зазначає Борис  Грінченко  (СУМ  І,  253). Крилаті  вирази
_Чия_воля,_того_й_сила,_В_своїй_хаті_своя_правда_і_сила,_і_воля,
А_я_живу_в_Божій_волі_  унаочнюють  це.  Слово  _вольовий_  —  синонім до  слова
_сильний_.

Індійський міф розповідає, що  Балавіра  й Крішна народилися від білої  і чорної
волосини бога Вішну.  Коли на землі запанували  злі  демони-асури — старші брати
богів-девів і їхні постійні супротивники —  й  стали чинити зло, боги звернулися
до Вішну, щоб той захистив їх і людей від жорстоких  асурів. Той, як Всевишній —
захисник землі й людей, висмикнув дві волосини, чорну — свою і білу — змія Шеші,
котрий  вважається часткою  самого  Вішну. І  помістив  у двох дружин  Васудеви,
батька  обох  братів: білу — в Рохіні,  чорну —  в Девакі. Мовивши: «Ці дві  мої
волосини зійдуть  на землю й позбавлять її від смутку». Рохіні невдовзі народила
білого хлопчика, а Девакі — чорного. Тому Крішну вважають Чорнобогом, а Баладеву
— Білобогом.

Природно гадати, що саме  з Чорнобогом і Білобогом пов’язані численні українські
прізвища  з  компонентами  _Чорн_  та  _Біл_.  І  не менш  численні  топоніми  й
гідроніми. Запорожці мають імена _Білан,_Білаш,_Біляк_, які сьогодні побутують в
українців тільки як  прізвища.  Водночас  запорожці знають імена _Черня,_Чорниш,
Чорнята,_Чернега_, які й собі виступають у теперішніх українців лише прізвищами.
Скажімо, в Жаботинській сотні Чигиринського полку служили козаки Онисько _Білаш_
і _Білаш_  Ничипо<110>ренко (РВЗ, 40). У Білоцерківському  — _Білаш_  Панченко й
_Чорниш_ Берестенко, у Корсунському — _Чорниш_ Ничипоренко й _Чорнята_ Чечеленко
(138, 162), у Черкаському — _Черня_ Петренко (89) тощо.

Цікава поширеність козацьких прізвищ _Білий_ і _Чорний_ за «Реєстром» 1649 року.
«Реєстр» включає 16  козацьких полків,  і  в них  прізвище _Білий_ фіксується 34
рази,  а  прізвище _Чорний_ — 98,  майже втричі більше. Прізвище _Білий_ узагалі
відсутнє в 4-х полках — Київському, Канівському, Миргородському  й  Ніжинському.
Зате прізвище _Чорний_ — в  усіх 16 полках. Помітно більше  прізвищ  _Чорний_ на
південний схід від Києва: у Миргородському полку 17 прізвищ _Чорний_ і жодного —
_Білий_, у  Полтавському — 12  прізвищ _Чорний_ і лише 2 — _Білий_.  І якщо сюди
долучити 13 та 7 прізвищ _Чорний_ із сусідніх  Чигиринського  й  Кропивнянського
полків, то ці 4 полки мають 49 прізвищ _Чорний_. Стільки ж — в інших 12 полках.

З  чого  обережне   припущення:  поклоніння   Чорнобогові-Крішні  переважало  на
Лівобережжі, а Білобогові-Баладеві — на Правобережжі. І те, що прізвищ _Білий_ у
козаків утричі  менше,  аніж  прізвищ  _Чорний_, цілком  природно.  Бо обов’язок
шанувальників  Чорнобога, воїнів — захищати землю й того, хто на  ній трудиться,
тобто  шанувальників   Білобога.   Козаки-воїни   втричі   чисельно  переважають
козаків-землеробів,  хоча назагал селян  —  переважна більшість серед населення.
Водночас ці факти засвідчують, що українці мали прізвища _Білий_ та _Чорний_  не
через  білявість  чи чорнявість (хоча іноді це не виключається),  а через те, що
їхні предки поклонялися Білобогу й Чорнобогу.

Як зазначалося, запорозькі козаки знали не тільки прізвища, а  й  імена  _Білаш,
Білан_  та  _Біляк._Білаш_  Панченко  (РВЗ,179;   Білоцерківський  полк,   сотня
Чорнокаменська), _Білаш_ Куриленко  (282;  Кальницький полк,  сотня  Прилуцька),
_Білаш_   Данильченко  (239;  Брацлавський  полк,  сотня  Сильницька),   _Білаш_
Василенко  (207; Уманський  полк,  сотня Манківська),  _Білаш_  Бескаленко (229;
Уманський  полк, сотня Кислянська; в  цьому ж  полку козаки  Іван _Білаш_  (218;
сотня Цибулівська)  та Дмитро _Білаш_ (221; сотня Іванська), _Білаш_ Ничипоренко
(40; Чигиринський полк, сотня Жаботинська; в цій сотні й козак Онисько _Білаш_),
_Біляк_   Миценко  (239;  Брацлавський  полк,  сотня  Ястребинцівська),  _Біляк_
Єрмаченко (379; Миргородський полк, сотня Андросова) тощо.

З 16 полків «Реєстру»  імена й прізвища _Білаш,_Біляк,_Білан_ наявні в 9 полках.
У 7 полках вони відсутні, хоча похідні від  них зас<111>відчуються й тут. Впадає
в око  майже цілковита відсутність цих імен і прізвищ у полках на Лівобережжі. У
5  з   7   лівобережних   полків   (Чернігівському,   Ніжинському,  Прилуцькому,
Переяславському  й  Полтавському)  їх   немає  зовсім,  а  в  Миргородському   й
Кропивнянському  полках лише три: 1 ім’я і  1  прізвище — _Біляк_ (Миргородський
полк),  і  1 прізвище _Білан_  (Кропивнянський полк). На Правобережжі ці імена й
прізвища відсутні в Київському й Черкаському полках. З Київським  полком воно не
дивно  — він тяжіє до  Лівобережжя. А от щодо  Черкаського полку  ситуація трохи
незвична — у сусідніх полках цих імен і прізвищ чимало.

Тож основна маса імен і прізвищ  _Білаш,_Біляк,_Білан_ припадає на Лівобережжя —
23 із 25.  Це межиріччя Дніпра й Південного Бугу, з виходом до Дністра. Найбільш
насичений цими  іменами  та прізвищами  трикутник  Брацлав — Умань — Кальник  та
Корсунь  —  Канів — Чигирин (виключаючи Черкаси). У  першому трикутнику  їх 13 з
усіх 25, тобто більше половини. Імен і прізвищ _Білаш_ тут теж більше половини —
8 з 15, _Біляк_ — 4 з 6, _Білан_ — 1 з 4. Імен _Білаш_ тут 5 з усіх 9, _Біляк_ —
1 з 4, _Білан_  —  1  з 1.  Прізвищ  _Білаш_ — 3 з 6, _Біляк_ — 3 з 3, _Білан_ —
жодного з трьох.

Найбільше   імен   і  прізвищ  _Білаш,_Біляк,_Білан_   із  цього  трикутника   в
Брацлавському полку — 6 і представлені вони всі: 2 імені _Білаш_, по 1 — _Біляк_
та _Білан_, по 1 прізвищу _Білан_ та _Біляк_.

На другому місці Уманський полк  —  2 імені й  2 прізвища _Білаш_, інших  імен і
прізвищ немає.

У Кальницькому  полку:  1 ім’я _Білаш_ і 2 прізвища _Біляк_  (одне з  них  можна
назвати прізвиськом, бо стоїть самотою).

У  Чигиринському полку  2 імені  й  1  прізвище _Білаш_, у Миргородському — ім’я
_Біляк_  і  прізвище  _Білан_,  у  Кропивнянському  —  1  прізвище   _Біляк_,  у
Білоцерківському — 1 ім’я _Білаш_. Як бачимо, і розмаїттям, і чисельно переважає
Брацлавський полк. За ним іде Уманський.

За поширеністю імен і прізвищ _Білаш,_Біляк_ та _Білан_, перед, безперечно, веде
_Білаш_ —  усього  15: з  них  імен — 9, прізвищ —  6.  Ім’я і  прізвище _Біляк_
засвідчені 6 разів — 3 імені й 3 прізвища.  Ім’я і прізвище _Білан_ —  4 рази: 1
ім’я і 3 прізвища.

Ім’я  і  прізвище  _Білаш_ є  в  семи полках  (Білоцерківському,  Брацлавському,
Кальницькому, Канівському, Корсунському, Чигиринському, Уманському), _Біляк_ — у
4-х  полках   (Брацлавському,  Кальницькому,  Кропивнянському,  Миргородському),
_Білан_ — теж у 4-х (Брацлавський,  Канівський, Миргородський, Чигиринський).  В
Уманському й Корсунському пол<112>ках —  тільки імена й прізвища _Білаш_, усього
7 (4 імені, 3 прізвища).

У трикутнику  Корсунь — Канів —  Чигирин 8 подібних імен і прізвищ: _Білаш_ — 6,
_Білан_ — 2, _Біляк_ відсутнє. З них імен і прізвищ _Білаш_ — по 3, імен _Білан_
немає, є тільки 2  прізвища.  Причому  в Корсунському полку представлене  тільки
_Білаш_  (2 імені й 1  прізвище),  а в  Чигиринському полку  є  ім’я  і прізвище
_Білаш_,  а  ще  —  прізвище  _Білан_.  Прізвища  _Білаш_  і  _Білан_  наявні  в
Канівському полку.

Якщо підсумувати поширення прізвищ, похідних  від імен і прізвищ  _Білаш,_Білан_
та _Біляк_, то картина постає така:



_ПРАВОБЕРЕЖЖЯ_:

КОРСУНСЬКИЙ — 11

(_Білашенко_ — 9; _Біляченко_ — 2).

УМАНСЬКИЙ — 8

(_Білашенко_ — 2; _Біляченко_ — 3; _Білашковський_ — 3).

БРАЦЛАВСЬКИЙ — 7

(_Білашенко_ — 2; _Біляченко_ — 3; _Біланський_ — 1; _Білановський_ — 1).

КАНІВСЬКИЙ — 4

(_Білашенко_ — 3; _Біляченко_ — 1).

КАЛЬНИЦЬКИЙ — 3

(_Білашенко_ — 1; _Біляченко_ — 2).

ЧЕРКАСЬКИЙ — 2

(_Біляченко_ — 1; _Білякович_ — 1).

БІЛОЦЕРКІВСЬКИЙ — 2

(_Біляченко_ — 2).

КИЇВСЬКИЙ — 0.

Тяжіє до Лівобережжя.

ЧИГИРИНСЬКИЙ — 0.

Усього  — 37.  Прізвищ _Білашенко_  тут —  17,  _Білашковський_  — 3, разом  20.
Рекордсмен  по  прізвищу  _Білашенко_  —  Корсунський полк: 9 прізвищ. Другий  —
Канівський полк: 3. В Уманському й Брацлавському — по 2.

Прізвищ _Біляченко_ тут — 14, _Білякович_ — 1. Разом — 15.

Прізвищ  від  _Білан_ —  2  (_Біланський_ —  1,  _Білановський_  —  1.  Обидва в
Брацлавському полку).



_Лівобережжя_:

ПОЛТАВСЬКИЙ — 5

(_Білашенко_ — 2; _Біляченко_ — 3).

КРОПИВНЯНСЬКИЙ — 3

(_Білашенко_ — 1; _Біляченко_ — 2).

ПЕРЕЯСЛАВСЬКИЙ — 3

(_Білашенко_ — 1; _Біляченко_ — 1;

_Біланенко_ — 1).

МИРГОРОДСЬКИЙ — 2

(_Біляченко_ — 2).

ПРИЛУЦЬКИЙ — 2

(_Білашенко_ — 2).

НІЖИНСЬКИЙ — 1

(_Білашко_).

ЧЕРНІГІВСЬКИЙ — 1

(_Біляченко_).

Усього — 17 прізвищ.  Із них _Білашенко_ — 6, _Біляченко_ —  9,  _Білашко_ —  1,
_Біланенко_  —  1.  Найбільш  поширене  прізвище  —  _Біляченко_  (9).  Прізвище
_Білашенко_ відсутнє  в  Ніжинському,  Чернігівському  й Миргородському  полках.
_Біланенко_ є тільки в Переяславському полку,  де є  _Білашенко_ й _Біляченко_ —
по одному. <113>



На  Лівобережжі  7  прізвищ   _Білашенко_  (разом  з  _Білашко_)  проти   20  на
Правобережжі, 9 прізвищ _Біляченко_ проти 15 на Правобережжі.1 _Біланенко_ проти
2 на Правобережжі. Тобто Правобережжя переважає Лівобережжя по всіх параметрах.

Таким чином,  імена й прізвища _Білаш,_Білан,_Біляк_ і похідні від них  прізвища
переважають на  Правобережжі.  З  чого,  очевидно, й  висновок,  що правобережна
частина України більш хліборобська, тут людність шанувала землеробське  божество
Баладеву-Білобога,  атрибут  якого — плуг. Дніпро  можна  вважати  вододілом між
землеробським, осілим населенням і населенням  скотарським,  кочовим, яке більше
поклонялося Чорнобогові-Крішні, пастушницькому й воїнському божеству.



До певної міри цікава й зведена таблиця козацьких прізвищ на _Біл_- та _Черн_- у
полках (у порядку зменшення):

_Прізвища_ _НА_БІЛ_-

Білоцерківський — 20

Кропивнянський — 18

Корсунський –16

Уманський — 15

Полтавський — 13

Кальницький — 12

Черкаський — 12

Брацлавський — 11

Миргородський — 11

Чигиринський — 11

Канівський — 10

Переяславський — 10

Прилуцький — 10

Київський — 8

Ніжинський — 4

Чернігівський — 4

_Всього_—_185_



_Прізвища_на_Черн-_

Миргородський — 30

Білоцерківський — 27

Полтавський — 26

Чигиринський — 19

Корсунський — 16

Уманський — 16

Кальницький — 16

Кропивнянський — 15

Канівський — 14

Переяславський — 10

Черкаський — 10

Брацлавський — 9

Прилуцький — 7

Чернігівський — 7

Київський — 6

Ніжинський — 1

_Всього_—_229_

За обома показниками останнє  місце  посідає  Ніжинський  полк,  у якому  лише 1
прізвище на _Черн_  і 4 — на  _Біл_. Низький відсоток по цих параметрах,  як  не
дивно, в  Чернігівському  (4  на _Біл_ і 7  на _Черн_) і Київський полках  (8 на
_Біл_ і 6 на _Черн_).



Якщо розкласти ці дані по Правобережжю і Лівобережжю, то <114> картина така (теж
у порядку зменшення):

ПРАВОБЕРЕЖЖЯ

_Прізвища_на_Біл-_Чорн-_

Білоцерківський 20 27

Корсунський 16 16

Уманський 15 16

Кальницький 12 16

Черкаський 12 10

Чигиринський 11 19

Брацлавський 11 9

Канівський 10 14

_Усього:_115_133_



ЛІВОБЕРЕЖЖЯ

_Прізвища_на_Біл-_Чорн-_

Кропивнянський 18 15

Полтавський 13 26

Миргородський 11 30

Переяславський 10 10

Прилуцький 10 7

Чернігівський 4 7

Ніжинський 4 1

Київський 8 6

_Усього:_70_96_



Тобто на Правобережжі більшість  прізвищ  і на _Біл_ (115),  і на _Черн_  (133).
Лівобережжя: на _Біл_ — 70, на _Черн_ — 96.

На Правобережжі фактично однакова кількість прізвищ на _Біл_ і _Черн_ у  полках:
Брацлавському  (11 і  9),  Білоцерківському  (20  і  27),  Київському (8  і  6),
Уманському (15 і 16) та Черкаському (12 і 10).

На  Лівобережжі у полках: Кропивнянському  (18 і 15), Переяславському (10 і 10),
Прилуцькому (10 і 7).

Прізвищ  на  _Біл_  північніше  лінії  Київ  —  Прилуки  мало.  Основна їх  маса
фіксується південніше, надто від лінії Біла Церква  — Переяслав обабіч Дніпра, з
явним переважанням на Правобережжі.

Судячи з  прізвищ, в українців були не тільки імена _Білаш,_Біляк_ та _Білан_, а
й  інші.  Існували  козацькі  імена  _Білай,_Білець,_Білик,_Білич,_Білиш,_Білко,
Білута,_Білуша,_Білята_ тощо,  бо в «Реєстрі» є прізвища, утворені від цих імен.
Тобто  поклоніння  Білобогові  було  куди  давніше  й  масштабніше,  аніж   досі
уявлялося. Настільки рясно  відбитися  в  такому важливому  аспекті  суспільного
життя, як іменотворення, могло тільки божество надзвичайно важливе для уявлень і
вірувань давніх насельників України.

Очевидно,  про це  саме мають свідчити й топонімні та гідронімні дані в Україні,
багаті на _Біл_. У водозборі Дніпра  маємо 46 таких  назв, по 23  обабіч ріки. У
басейні Сіверського Дінця — 26  (по 23 лівих і правих приток). У басейні Дністра
— 19 (лівих приток — 13, правих — 6). У басейні Дунаю  — 32 (всі  — ліві притоки
Дунаю), Південного Бугу — 3 (всі —  ліві  притоки), Азовського моря — 8  (жодної
річки). <115>

Усього в  цих басейнах  тільки гідронімів  різного типу на _Біл_ — майже 150. Із
них  найбільше:  _Біла_  —  26,  _Білка_  — 19,  _Білий_  —  9, _Біленька_  — 7,
_Білий_Потік_ — 7. Тож Україна  винятково насичена й назвами на _Біл_. Що, певна
річ, невипадково і свідчить про давність такого явища. Особливо рясно таких назв
в ареалах, де  багато й козацьких прізвищ на _Біл_ — на Правобережжі. Цей ареал,
судячи  з  імен  і  прізвищ  на  _Біл_,  був  осідком  землеробського населення,
осередком вірувань у Білобога-Баладеву.

Одне з імен Баладеви — _Санкаршана_, «Орач», «Оратай». В основі імені  дієслівна
основа  _карш/кріш_  — «орати», «обробляти землю» (СРС, 153).  Звідки  й терміни
_каршака/крішака_ —  «оратай»,  «хлібороб»,  «землероб», «селянин»;  _крішті_  —
«осілий народ», «землероби»  (пор.  рос.  _крестьянин_);  _каршін_  — «селянин»;
_каршана,_кріші_ — «землеробство», «оранка землі» тощо (СРС, 172). Впадає в око,
наскільки ім’я _Крішна_  фонетично близьке до  _карш/кріш_ — «орати», «обробляти
землю».

Санкаршану-Баладеву  особливо  шанували в  Північній  Індії. Дослідники  схильні
вважати,  що культ  його в ранні епохи увібрав низку аборигенних уявлень — на це
нібито вказує те, що Санкаршана пов’язаний зі зміями. У «Махабгаш’ї», коментарях
уславленого  мовознавця ІІ ст.  до н.е.  Патанджалі до  знаменитої санскритської
граматики Паніні (IV–III ст.  до  н.е.), вже згадуються  храми  на честь  Рами й
Кешави (ІІ.2.34). Припускається, що  _Рама_ і  є  Санкаршана, інше ім’я  якого —
_Баларама_. А _Кешава_ — Крішна,  котрий, як  і  Вішну,  мав  епітет  _Кешава_ —
«Косатий», «Довгокосий». У цих храмах відбувалися врочисті дійства, під час яких
грали на спеціальних музичних інструментах.

Патанджалі співвідносить Санкаршану з Крішною, інше ім’я якого _Васудева_ — «Син
Васудеви». Так  звали  і  батька  Крішни й  Баладеви-Санкаршани.  _Васудева_  на
означення Крішни  і його батька у нас однакове  за написанням. У санскриті  вони
відрізняються  і писемно,  і фонетично: в імені  Крішни  — _Васудева_  перше _а_
довге,  а його батька — коротке. Довге _а_  в імені на  означення Крішни означає
приналежність, тобто ім’я означає «Васудевин», «Син Васудеви». Зарадить тут хіба
що наголос: в  імені батька  Крішни наголос буде на  третьому складі, а  в імені
Крішни — на першому.

Напис  давньою  мовою  брахмі (І ст.  до н.е.),  знайдений  в  околиці  Удайпура
(«Удай-місто»; пор.  українські село _Одайпіль_  на Київщині  та _Удай-ріку,_при
тому, що в Індії є і Удай-ґірі —  «Удай-гора»), повідомляє про зведення кам’яної
загорожі  Санкаршані-Васудеві  в <116>  храмі Нараяни (Вішну). Про шанувальників
Санкаршани мовить  «Артхашастра». У IV–I  ст. до  н.е. культ Санкаршани-Баладеви
домінував,  та  згодом  він занепадає, поступившися місцем Крішні-Васудеві  (ИД,
372).

Баладева-Санкаршана вважається втіленням світового змія Шеші, на якому  спочиває
Вішну. Майже в усіх міфологіях  змія пов’язується з  родючістю,  землею, жіночою
твірною  силою, водою, дощем.  І  з домашнім вогнищем, вогнем  (надто небесним),
чоловічим запліднюючим началом. Уявлення про істот зі зміїним тулубом і людською
головою  розвинуті в індуїстській,  еламській,  інших  міфологіях.  Властиві  ці
уявлення і  нашим  пращурам.  Це засвідчує скіфська легенда, передана Геродотом,
про  одруження Геракла зі змієногою істотою, дочкою  ріки  Борисфен (Дніпра). До
речі, античні джерела ототожнюють індійського Крішну саме з Гераклом.

В індійській міфології змії-наґи — напівбожественні істоти зі  зміїним тулубом і
людською  головою.  Вони  вважалися  дітьми  Кадру  й  Каш’япи,  ще  ведійського
божественного  мудреця, якому приписують участь у творенні світу. Батько богів і
асурів, людей і демонів, змій і птахів,  Каш’япа мовби символізує першопочаткову
єдність, яка  передувала двоїстості  творення.  Ім’я  _Каш’япа_(Кассапа,_Касап)_
означає «Черепаха».

У  деяких  індійських священних  текстах  змії  то  вороги  людей,  то, навпаки,
обожнюються. Наги-змії  живуть у нижніх світах, там владарюють їхні царі Васукі,
Швета, Куліка й інші благородні змії. Серед них є п’яти-, семи-, десяти-, навіть
тисячоголові. Пітьму нижніх світів  (їх сім) проганяє блиск коштовних самоцвітів
на  їхніх капюшонах.  Зміїна  столиця —  місто  Бгоґаваті,  славне  незліченними
скарбами. Смертельним ворогом нагів є їхній  зведений брат Ґаруда, їздовий  птах
Вішну. Змії міняють шкіру,  тому  вважаються безсмертними. За  іншим міфом, коли
Ґаруда ніс у  дзьобі  амріту — трунок безсмертя,  то  кілька краплин її впали на
священну траву куша, змії-наги жадібно їх  вилизали й здобули безсмертя. Проте і
обпекли собі язики, тому вони в них роздвоєні.  Повелителем змій є тисячоголовий
Ананта-Шеша, на  якому  спочиває Вішну. На одній із голів Шеші тримається земля.
Зображення  змії, що ніби  прагне проковтнути свій  хвіст,  символізує вічність,
безкінечність, звідки й ім’я _Ананта_ — «Безкінечний» (_ан_ — заперечна частка).
Змій Васукі прикрашає шию Шіви замість  гірлянди, змій Калія уособлює  гріх. Він
жив у  річці Калінді  (Ямуні) і кривдив  пастухів, але юний Крішна прогнав  його
звідти. Історія <117> битви Крішни й змія Калії дуже популярна в Індії, і Крішну
часто зображають як пастушка-героя, що переможно танцює на капюшоні Калії.

У санскриті  _naga_  —  «змія»  і «сім», а Баларама-Санкаршана, уособлення Шеші,
сьома  дитина Васудеви. Рама з «Рамаяни» — сьоме  втілення Вішну, епітети якого,
завдяки Шеші, _Шешашаяна,_Шешашаїн_ — «Спочиваючий на Шеші». Епітети самого Шеші
_Наґараджа_  —  «Цар   наґів»,   _Наґеша_   —  «Владика  наґів»,  _Наґабгушана,_
«Прикрашений зміями». _Наґанана_  —  епітет Ґанеші,  сина Шіви й  бога мудрості.
Один  із  ста  братів-кауравів  звався  _Наґадатта_ —  «Даний  наґами».  Завдяки
зміям-наґам чимало імен має Ґаруда, цар птаства. Непримиренність Ґаруди до зміїв
відбивають його епітети _Наґаваріка,_Наґантака,_Наґарі_ —  «Ворог наґів».  Хобот
слона схожий на змію, тому слона називають  _naga_. Епітет Бгіми, незмірнодужого
двоюрідного  брата Баладеви  й  Крішни, _Наґабала_  — «Слоносилий». _Наґахва_  —
назва міста Хастінапура, досл. «Місто  слона». _Наґанаяка_,  «Ватажок  наґів»  —
дев’яте  сузір’я  місячного  неба,  символ  його  —  згорнута  змія  (ВА,  171).
_Наґапанчамі_,  «Зміїна  п’ятірка»— свято п’ятого  дня  світлої половини  місяця
_шраван_ (5-й місяць індійського календаря, відповідає липню-серпню), _наґапаша_
— петля бога Варуни, _наґабандгу_ — священна смоква тощо.

Наґи ворогують  з птахами і їхнім  царем — Ґарудою, їздовим птахом Вішну.  Наґам
належить  підземний світ, де  стережуть незліченні земні  скарби. Вони мудреці й
чарівники, здатні оживити померлих і  загиблих, змінити подобу. Вони безсмертні,
бо скуштували амріти — трунку  безсмертя.  В людській  подобі вони  часто живуть
серед  людей, жінки-наґіні винятково вродливі  й  часто стають дружинами  земних
царів і героїв. Наґіні Кумудваті була дружиною Куші, сина Рами, героя «Рамаяни».
А  царівна-наґіні  Улупі —  дружина  могутнього  воїна  Арджуни,  котрий  згодом
одружився  з  Субгадрою,  сестрою  Крішни  й  Баладеви.  Саме  з  наґіні, дочкою
Дніпра-Борисфена,  одружився  і  Геракл.  Вона  народила  йому  трьох  синів   —
родоначальників скіфських племен. А  наймолодший  з  братів, Колаксай,  заснував
скіфську царську династію. Геракла ж антична традиція співвідносить  із Крішною,
ім’я Геракл відповідає слов’янському Ярослав. Крішну називають _Vira_ — «Герой»;
так називають мужніх воїнів і раджпути.

Індійські міфи  знають багатьох  царів наґів,  але  найвідоміший — тисячоголовий
Шеша,  що тримає землю.  Коли  Баладева помер,  то з його рота, розповідає  міф,
ви<118>повз  білий змій Шеша. Тобто й тут наявний білий колір, що знову  пояснює
ім’я _Баладева_ як _Білобог_.

В  індійських  джерелах  уявлення  про  божественних  зміїв-наґів  змішується  з
уявленнями про  наґів  — історичні  племена,  які, вважають дослідники,  жили на
північному заході  Індії ще  до  приходу туди ведійських  аріїв.  _Наґадвіпа_  —
«Земля/Острів нагів» розглядалася як одна з дев’яти областей Індії. Існує багато
індійських топонімів з основою _nag_. Припускається, що ці  племена мали за свій
тотем змію (або кобру). В  цьому плані  цікава згадка Геродота, що «неври  мають
звичаї  такі  самі,  як скіфи. А за одне покоління до походу Дарія, вони змушені
були покинути  свою країну через навалу змій. Бо в їхній країні з’явилося багато
змій, більшість  яких  напала на  них із  північної  пустелі. Під їхнім натиском
вони, покинувши свою країну, оселилися разом із будинами. Цих людей підозрюють у
тому, що  вони — чаклуни.  Бо скіфи й елліни,  що живуть у Скіфії,  кажуть, ніби
один раз на рік кожен  із неврів стає вовком на деякий час, а потім повертається
і знову стає людиною»  (Геродот, IV 105).  Чи  не  слід розуміти це повідомлення
Геродота так, що під зміями мається на увазі плем’я або племена, які поклонялися
зміям, тотемом яких була змія.

У  буддійській міфології наґи бувають  двох  різновидів — які живуть  у  воді (в
річках  і морях) та  на суші. Наґи можуть ставати  людьми, часто  одружуються із
земними  чоловіками й жінками;  діти від таких  шлюбів винятково ніжні, бо мають
«водяну  сутність».  Ставляться  прихильно  до   буддизму  й  часто  його  палкі
прихильники.  Сам Шак’ямуні, перш  ніж став Буддою, кілька разів відроджувався в
подобі нага. В архаїчних космогонічних міфах  Євразії змій з’єднує  і  роз’єднує
землю й небо.  В давньому Єгипті зображення змії прикріплювалося до чола фараона
як знак його царювання на небі й землі (МНМ ІІ, 195).

Уявлення  про  зв’язок  змій  із дощем  відбивають  обряди  шанування  змій  або
жертвоприношення змій у період дощів  (або  під час посухи) в багатьох  народів.
Цим  обрядам  відповідають міфи  про перемогу змієборця  (часто бога-громівника,
як-от Індра) над змієм чи драконом, після якої починається гроза й дощ.

Культове  значення змії  як  символа  родючості — характерна  риса  міфологічної
символіки  найдавніших землеробських культур Південно-Східної Європи  VI–IV тис.
до  н.е.  Цьому  періоду  властиві  культовий   посуд  і  розписна  кераміка  із
зображенням  змії  (іноді й  двох).  Змія — один  з  атрибутів  грецької  богині
мудрості Афіни.  <119>  З  мудрістю  пов’язують змію  й  інші  народи, серед них
індійські.

За  свідченнями  античних  авторів  й археологічними  даними,  скіфсько-іранська
традиція знає  богиню зі зміїними ногами й двома  зміями, що  ростуть із плечей.
Давньоіндійський  світовий  змій  Шеша,  чиїм   втіленням  вважається  Баладева,
уявляється  тримачем   землі.  Схожа  космічна   функція   світового  змія  й  у
скандинавській  міфології. Зі  зміями пов’язується уявлення про  скарби в землі,
які  вони оберігають.  Зв’язок змія  з  жіночим  началом  іноді  осмислюється як
принесення жінки (дівчини) в пожертву змієві. Це бачимо в циклі київських легенд
про коваля і жорстокого змія, якому треба було щодня приносити в  жертву дівчину
(МНМ І, 468–470).

Культовий звичай мати в  оселі,  царському палаці чи  храмі священну змію  довго
зберігався  в  країнах   Середземномор’я.  Міфологічні  уявлення   про  змію  як
небезпечне  начало  знаходить  обрядові  відповідності  в ритуалах лікування від
укусу  змій. Замовляння  від  змій,  що  сходять  до  надзвичайно давніх  часів,
збереглись у багатьох народів, серед них і в українського.

Змій  в українських замовляннях  — володар  нижнього царства,  зі  своїм почтом,
військом  і  незліченними  служниками,  володар  усякої  хвороби  й  пристрасті,
причетний до водної стихії, а також до стихії вогню. З одного боку, його лякають
і нищать  вогнем,  з  іншого  —  він сам  вогонь; тут  виразно проглядає двоїста
символіка купальського міфу з водою та вогнем. Є змій лежачий (як Врітра) і змій
летючий. Змієве царство локалізується на синьому морі, на камені, на дубі чи під
дубом, де й сидить цар-змій. Ця концентрична модель — найдавніша побудова світу,
звідки  й  міць зміїного царства. Водночас царство це навіть для світу замовлянь
виглядає  як «неправильне»,  хаотичне.  Архаїка  завжди  хаотичніша  для  кожної
наступної  структури.  Змій  —  і  помічник,  і  шкідник,  тобто  персонаж  тієї
культурно-світової  епохи,  коли  це   протиставлення  ще  не  зовсім  склалося.
Атрибутика й  титулатура  змія  перевершує  навіть  атрибутику  місяця.  Змій  у
слов’янській  міфології  має  досить  розлогий список  імен  —  _Кропиня,_Яриця,
Киліяна,_Іліяна,_Веретениця,_Олена,_Савул,_Хівря,_Гадюн,_Яселуха,_Вольга_  тощо.
Веретениця  тут  (або ще Веретільниця) перегукується з іменем ведійського змія —
_Врітра_ — в  українському фольклорі, особливо веснянках, _Ворот_ або _Воротар_.
Хоча сьогодні ім’я _Веретениця_ здебільшого пов’язують із веретеном. У поліських
ритуалах для прикликан<120>ня  дощу практикувалося вбивання змій або закопування
їх живцем — паралельно з окропленням, звідки, очевидно, й _кропиня_. Іноді  змію
заступає  її варіант —  черепаха, що  має всі  атрибути  змії (пор.  ведійського
мудреця  Каш’япу,  ім’я  якого  означає  «черепаха»).  Змій  —  єдиний  персонаж
замовлянь, якого  прохають  не  лише щось зробити, а  й чогось навчити  — навіть
Місяць не навчає, хоч усе й знає. Змій мудрий і в українських замовляннях.

До  подробиць  розроблена  зміїна  атрибутика — показник виняткової важливості й
архаїчності цього персонажа. Змій  має амбівалентні, двоїсті риси — він добрий і
злий,  найжахливіший і  найдієвіший, шкідник  і  помічник, цар організованого  і
хаотичного  простору тощо. Сюди додається  ще  одна  особливість — андрогінність
змія  —  він  і  жіноча, і  чоловіча  істота  одночасно.  Пізніші  казка  й епос
розділяють  цю  двоїсто-цілісну істоту  на  Змія  Горинича, Зміїного Царя і Змію
Маринку, Дочку Зміїного царя (УЗ, 215–218).

Індійський Шеша — символ безмежності, інше ім’я його  _Ананта_ —  «Безкінечний».
Він — цар змій-наґів. Зображається  в пурпуровому вбранні,  з білим  намистом на
шиї,  в одній  руці його — колотівка, у другій — плуг. За  народними  повір’ями,
землетруси — це позіхи Шеші (МНМ ІІ, 642).

Що плем’я Баладеви й Крішни має стосунок до зміїв-наґів, мовить  «Махабгарата» в
міфі про царя Нахушу.

Цар богів Індра відбував покуту  за вбивство демона-асура Врітри,  бо Врітра був
брахманом,  а вбивство жерця —  найтяжчий гріх  навіть для богів. А щоб небесний
престол  не  порожнював,  боги  запросили  на  нього  Нахушу, земного  царя,  що
вславився мудрістю, мужністю,  праведністю і красою.  Той після  недовгих вагань
погодився. Та якщо  на землі він  приборкував  свої  бажання,  покріплював  душу
добрими справами й шанував  богів, то на  небі про  все це  забув. Його  опосіла
незмірна пиха, він поринув у вир ницих пристрастей і плотських утіх, вимагав від
дружини Індри, прекрасної  Шачі,  скоритися  йому,  а  мудреців  запріг  у  свою
весільну колісницю. А коли він при цьому ще й ударив ногою божественного мудреця
в запрягу, той не витримав і прокляв його:

— За  всі  твої гріхи та  знущання, за  утиски брахманів  і приставання до чужої
дружини — ти не гідний довше залишатися  на небесах. Тож упади  на  землю, стань
величезним змієм і тисячу років плазуй по ній.

У змиг  ока  Нахуша полетів з небес на  землю, де й  перетворився  на змія (МДИ,
39–45). <121>

У міфі цікаве те, що  Нахуша — третій цар Місячної  династії,  дід  Яду, п’ятого
царя Місячної  династії і родоначальника  ядавів,  які споріднені з  літописними
ятвягами. Тобто Нахуша виявляється предком і ядавів, і кауравів. Батько Нахуші —
цар Аюс, а засновник Місячної династії —  цар Пуруравас.  Саме з ядавів походили
Баладева й Крішна.

«Махабгарата»  в  переліку  зміїв  подає  і  Нахушу.  Причому  зазначається,  що
первородний змій — Шеша, на ньому лежить  Вішну в  періоди між твореннями світу,
втілення його  —  Баладева  (АП,  105). Показове й  ставлення  «Махабгарати»  до
Нахуші: його то  вихваляють за незрівнянну  щедрість при жертвоприносинах,  коли
щоденно  вбивалися тисячі корів і частувалися десятки тисяч брахманів, то ганять
за  нечувані  утиски  й  жорстокість.  Відомий  перекладач  «Махабгарати»  Борис
Смирнов, виходець із села Козляничі на Чернігівщині,  зазначає, що Крішна й Шіва
пов’язані  з символікою  змія,  однією  з  найдавніших символік.  Вона  властива
особливо  месопотамській, єгипетській  та  індійській  культурам.  І  скрізь  ця
символіка амбівалентна, двозначна. В Єгипті ритуал  закляття і  прокляття Апопі,
дуже близького індійському Шеші-Ананті, здійснювався щоранку, аби  юний Гор, син
Озіріса, здолав вічно знищуваного й вічно відновлюваного володаря пітьми й князя
смерті — Апопі. Ра вкусила змія, яка хотіла  вивідати «справжнє», «таємне»  ім’я
Ра. Пекуча  й згубна зміїна  отрута  дає підстави пов’язувати її з вогнем і його
руйнівною силою. З  іншого боку, змії — дві кобри — символ довголіття і здоров’я
(Смирнов, 216–217).

За коментарем  Б.Смирнова, санскр.  _нахуша_  означає  «змій»,  а також «сусід»,
«свояк»  (Нараяния, 306), у зв’язку  з  чим  він  наводить слов’янську паралель:
_суседка,_соседушка_ — домовой (БМ,  665).  Він  же зазначає, що й іудаїзм  знає
слово _нахош_  — «змій», теж амбівалентне.  _Нахош_ — підступний  спокусник,  що
завдав стільки зла родові людському, а _нохаш_ — рятівний символ «мідного змія».
Причому  слова _мідь_  і  _змій_  у  давньоєврейській  мові  відрізняються  лише
вокалізацією, а не  написанням, що означає  тотожність каббалістичної  символіки
обох слів (Смирнов, 217).

Баладева мав ім’я _Балабгадра_, споріднене з іменем _Субгадра_ в сестри Балавіри
й Крішни.  Обидва  імені  об’єднує компонент _бгадра_,  у санскриті  —  «щастя»,
«благополуччя» і «найкращий»,  «щасливий», «доброчесний», «чеснотливий» (ХРС ІІ,
291). Якщо врахувати, що префікс _su_ в _Субгадра_, в санскриті підсилює основне
слово,  <122> то  це  жіноче ім’я  тлумачиться  як «Винятково  щаслива»,  «Украй
чеснотлива». Таке ж значення  й  імені _Балабгадра_,  тільки це чоловіче ім’я. А
значення, що його передає префікс _су_, у ньому передане лексично, словом _бала_
—  «сильний»,  «могутній».  Балавіра  має  й  інші  імена з  першим  компонентом
_Бгадра_—_Бгадранґа,_Бгадрабалан_. Субгадру іноді називають просто _Бгадра_,  як
і Балавіру.  _Бгадра_ також  ім’я  Шіви й  епітет гори  Меру  — центру  світу  в
космогонічних уявленнях індійців. А  ще  —  дружини  Кубери,  бога  багатства  й
охоронця північної сторони світу, сусіди Шіви по обителі в Гімалаях. _Бгадреша_,
«Благословенний  владика», _Бгадракапіла_, «Благословенний Капіла»  —  теж імена
Шіви, де _Капіла_ — одне з імен Вішну й Шіви. _Бгадракалі_, «Благословенна Калі»
—  епітет  Дурґи,  _Бгадрашакха_ —  епітет  Сканди,  бога  війни,  сина  Шіви  й
Дурги-Парваті. Епітети _Бгадра_ — «Благословенна» чи «Щедродайна»,  _Бгадрасома_
— «Благословенна сома» має священна Ґанґа. _Бгадракумбга_, «благословенний глек»
— золота  посудина зі  святою водою, особливо  з Ґанґи.  _Бгадра_  також — назви
другого, сьомого й  дванадцятого днів  лунарного місяця,  що вважаються особливо
сприятливими.  Один  із  місяців  індійського календаря  має  назву _бгадрапада_
(інакше _бгадон_, відповідає серпню-вересню).

Різновид   санскр.  _бгадра_—_бгадрака_   (хінді   _бгадрак_)  перегукується   з
гідронімом _Бадрак_  у Криму —  таку  назву  тут має річка, ліва притока Альми в
басейні  Чорного моря  (СГУ, 29). _Бгадрака_ в  санскриті має значення «добрий»,
«щедрий»,  «чарівний», «чудовий»,  що  цілком  підходить  для  кримської  річки.
Санскр.  _бгадра,_бгадрака_  споріднені  з укр.  _бадьорий,_бадьорість_  і  рос.
_бодрый,_бодрость,_бодряк_.

У Баладеви є ще одне поширене ім’я —  _Баларама_, або просто _Рама_. Таке ж ім’я
і в головного героя «Рамаяни».  В  цій епічній  поемі злий демон Раван, «Ревун»,
викрадає  дружину  Рами  —  красуню  Сіту,  яку після  численних пригод  Рама  й
визволяє.

У цьому  епічному конфлікті виразно  прозирається  ще ведійський міф  про  битву
Індри  з демоном  Врітрою.  А це  —  відбиття календарної,  тобто  землеробської
міфології.    Перемога     Індри     символізує     настання    весни,    Нового
сільськогосподарського року. У «Рігведі» Сіта богиня ріллі, «польова царівна», а
в «Рамаяні» вона народжується з борозни  при ритуальній оранці. Саме ім’я _Сіта_
значить  «Борозна».  Синонім  до  санскр.  _sita_,  «борозна»  —  _karshu_,  від
дієслівної основи  _karsh_/_krish_ —  «орати»,  «борознити», наявної  і в  імені
Баладеви  — _Санкаршана_ (СРС,  153). Закінчується «Рамаяна»  тим, що <123> Сіта
повертається в обійми Матері-Землі (детальніше див.: ТРС, 210–221).

Ведійська Сіта вважалася дружиною Індри, а Індра в «Рігведі» —  «господар поля».
У  «Рамаяні» функції  Індри  перебрав  Рама.  Риси землеробського  божества мало
властиві  герою   «Рамаяни»  —  він  воїн.  Зате   землеробські  риси   властиві
Рамі-Баладеві.  Обох Рам,  крім того, що  вони  — втілення Вішну, об’єднує число
«7». Епічний Рама — сьоме і повне втілення Вішну, він сходив на землю і звільняв
її  від зла перед  Крішною,  восьмим  втіленням  Вішну. Тобто епічний  Рама ніби
старший брат Крішни,  бо обоє народжені  Вішну. А Баладева-Баларама — сьомий син
Васудеви й теж  утілення Вішну  (одні джерела вважають, що  часткове, інші  — що
повне). Баладева-Баларама  —  старший  брат  Крішни.  Тож  виходить,  що  Рама з
«Рамаяни» й  Рама-Баладева,  по суті, одне божество, яке  з часом зазнало певних
функціональних   видозмін   і   переомислень.   З   чого   й   висновок:   образ
Рами-Балавіри-Санкаршани через образи ведійських Індри й Сіти сходить щонайменше
до ІІІ-ІІ  тис.  до  н.  е.,  до  принаймні трипільських  часів.  А  наявність в
українських  веснянках, щедрівках,  казках основного міфу  «Рігведи»  про  битву
Індри й Врітри свідчить: творили  цю календарну міфологію і давні українці, наші
пращури, справіку осіле землеробське населення.

_Дева_ в імені _Баладева_,  як мовилося, означає «бог»,  «божество»,  «владика».
Воно дуже  активно  творить індійські  імена,  надто богів,  царів,  мудреців  і
могутніх воїнів, тобто позначене  високим соціальним статусом. Воно  може бути і
першим  компонентом,  і   другим,  як  в  іменах  _Баладева,_Васудева,_Махадева,
Сахадева_Чандрадева_  тощо. _Дева_ активно  вживане  саме в іменах на  означення
Вішну, Крішни, Баладеви й інших божеств. Воно і в імені батька Баладеви й Крішни
— _Васудева_, де санскр. _vasu_ — «багатство», «скарб», «статки» (СРС, 571). Тож
все ім’я  означає «Бог багатства», «Владика достатку». Матір Яду, родоначальника
ядавів,  племені  обох  братів, звали _Деваяні_  —  «Богойдуча».  Мати  Крішни —
_Девакі_,  а санскр.  _devaki_ тотожне _devi_ —  «богиня». Традиція пояснює ім’я
_Девакі_  як  «Девакова», від  імені  батька  Девакі — царя  _Деваки._Девамані_,
«Божественна коштовність»  —  прикраса на грудях Вішну. Особливо багато епітетів
із  _Дева_  в  Індри —  царя богів  і  ватажка небесного воїнства:  _Девапаті_ —
«Владика  богів»,  _Девараджа_ — «Цар  богів», _Девадгіпа_  —  «Володар  богів»,
_Девендра_ — «Цар богів», _Девеша_ — «Владика богів» тощо.

_Девапур_, «Місто  богів» — небесна столиця Індри. _Девашва_, «Бо<124>жественний
кінь»  — кінь  Індри,  інша  назва якого —  _Уччхайшравас_, де  _шравас_ тотожне
нашому  _слава._Девапрія_,  «Улюбленець  богів» і _Деванатха_, «Владика богів» —
Шіва;  _Деваврата_, «Відданий  богам» —  епітети  Сканди,  сина Шіви, й Бгішми —
воєначальника   кауравів,  народженого  священною  Ґанґою,   чиє   ім’я  тотожне
українському  прізвищу _Бушма_.  Священну Ґанґу ще  називають _Деванаді_,  «Ріка
богів». _Девагуру_, «Навчитель  богів»  — епітет  Брихаспаті,  інше  ім’я  якого
_Дгір_ — «Мудрий», споріднене з іменем київського князя — _Дір_.

Творить _дева_ й важливі соціальні терміни:  _девакула_ — «храм» (досл.  «родина
богів»), _дева_ґ_ана_  —  «зібрання богів»,  _девадатта_ —  мушля Арджуни, досл.
«дана  богами», _деваматар_ —  «божа  мати»,  _деваятра_  —  ритуальне шестя  із
зображенням божества, _деваратха_ — колісниця богів. Цікавий термін — _деваніка_
(_дева+аніка_)  —  «цар»,   який  перегукується  з  російським  _аніка-воїн_.  У
санскриті _аніка_  якраз і є «воїн»  (СРС, 40), тож російський вираз виявляється
таким самим дублетом, як  і _трин-трава_ (санскр.  _трін_ — «трава»), _чудо-юдо_
тощо.

Санскр. _Деварата_, часте в індійському епосі — семантичний двійник українського
_Богдан_.  Тобто  _rata_ тут  тотожне _dan_. Тож  слов’янське  _Милорад_ тотожне
слов’янському  ж  _Милодан_, а _Богорад_ — тотожне _Богдан_. Тому укр. _Богорад_
(варіант  — _Богораз_)  має значення _Богдан_,  «Богом даний».  Чергуваня  _д/з_
особливо властиве  іранським  мовам:  _рамадан_—_рамазан,_череда_—_чареза_ тощо.
Варіант  слов’янських імен із _Бог_  характерний для іранських  мов; у них слово
_дев_,  як відзначалося, має негативний зміст,  тому й не вживане; його заступає
_бага_,  слов. _бог_. Тож українське  прізвище _Богораз_, похідне від _Богорад_,
має, очевидно, іранське коріння.






2. Гармодей




ГАРМОДЕЮ (чи ГАРМОДІЮ). Напис № 911, на вапняковій плиті,  знайденій 1902 року в
Ельтигені  (нині — Героївка), в  одній  із гробниць.  Зберігалася в Керченському
музеї, де  зараз — невідомо. V  ст.  до  н.е.  Напис  містить  лише  одне ім’я в
давальному відмінку. Щодо імені думки дослідників розходяться: одні вважають, що
це ім’я  божества, інші —  що слово слід читати як _Дею,_сину_Арма_. Тобто напис
не  посвячувальний,  а  надгробковий і  містить  ім’я небіжчика  й початок імені
батька (КБН, 504–505).

Ми  схильні гадати,  що йдеться  про  Гермеса, бога,  на честь якого  в  Боспорі
влаштовувалися спортивні  змагання.  У  них брали участь, як свідчать боспорські
<125>  написи,  й  спортсмени з іменами _Сінд_  і  _Сіндок_.  Так, тільки  напис
№ 1137, знайдений в Анапі 1895 року, засвідчує 11 переможців  спортивних змагань
із  цими  іменами (КБН,  670–676). У  такому  разі,  боспорське  ім’я _Гармодей_
означає _Гермес-бог_.

Гермес у грецькій міфології — вісник богів, покровитель подорожніх, проводир душ
померлих.  Він  — син Зевса і  Майї,  однієї з дочок Атланта,  народжений  нею в
Аркадії,  в  печері  Кіллени.  Він  —  олімпійське  божество, хоча,  вважається,
догрецького, можливо,  малоазійського походження. Його  ім’я виводять  від грец.
_герма_  — «купа каміння», «камінний стовп»  — ними відмічалися  в давнину місця
поховань. Герми були дорожніми знаками,  фетишами  — охоронцями доріг, кордонів,
воріт (звідки його епітет _Пропілей_ — «Придверник»). Пошкодження герм вважалося
нечуваним блюзнірством. Фетишські рудименти помітні в таких неодмінних атрибутах
Гермеса, як золоті крилаті сандалі й золотий жезл —  осердя  магічної сили, який
усипляє і пробуджує людей.  Гермес виконує одну  зі  своїх найдавніших функцій —
провідника  душ  померлих в  аїд або помічника (психопомпа)  на шляху до царства
мертвих. Він  однаково вхожий в  обидва світи  — життя  і смерті, посередник між
цими світами  та між богами й  людьми.  Гермес —  вісник богів, тоді як  вісниця
богів —  Ірида. Вияв божественної волі іноді являється  уві сні,  і своїм жезлом
він насилає такі сни.

У класичну епоху Гермес — проводир на шляхах життя і смерті — переосмислюється в
покровителя героїв. Амфіону, засновнику Фів, він дарує ліру,  і  з допомогою  її
той зводить  стіни міста. Персею дає меч убити Медузу, Одісею відкриває таємницю
чарівної трави,  щоб  рятуватися від чарів  Кірки,  рятує бога  Ареса,  охороняє
героїв під час мандрів, допомагає  Пріаму неушкодженим проникнути в стан Ахілла.
В  цьому  Гермесове вміння  незримо долати будь-які перепони.  За  спритність  і
хитрість його вважають покровителем шахраїв і крадіїв. Гомерівський епос  описує
викрадення ним,  ще дитиною, череди  корів  у Аполлона. Гермес навчив шахрайству
свого  сина,  діда   Одісея  по  матері,  тож  хитрощі  Одісея  успадковані  від
божественного предка.

Гермес (разом  із  Гекатою) —  і  покровитель  пастушництва, примножує приплід у
стадах.  Але ця його функція вважається вторинною.  Гермес і Аполлон  обмінялися
низкою найважливіших  функцій або розподілили їх між  собою. За міфом, випадково
знайшовши черепаху  (а всі  випадкові  знахідки  від Гермеса), він уперше  <126>
злаштував з її панцира семиструнну ліру й співав під її супровід. Аполлон умовив
його віддати ліру йому  в  обмін на корів. На додачу Аполлон вручив Гермесу свою
сопілку, а за це той віддав йому золотий жезл і навчив гадати.

Гермес вшановувався на анфестеріях — святі пробудження весни й пам’яті померлим.
У римській міфології він виступав під іменем Меркурія — покровителя торгівлі.

Під впливом античних зображень Гермеса  з ягням на плечі в  ранньохристиянському
мистецтві сформувався іконографічний  тип  «доброго  пастира». У  середньовічних
книжкових ілюстраціях  Гермес  зображається як  символ  планети  Меркурій. Іноді
Гермес зображався як бог красномовства і в товаристві харит-грацій.

За пізньої античності  виник образ Гермеса Трисмегиста — «Тричі найвеличнішого»,
через  причетність Гермеса до потойбічного світу. З ним  пов’язувалися оккультні
науки й так звані герметичні (таємні, доступні тільки посвяченим) твори (МНМ,  І
292–294).

Сином Гермеса й Афродити був Гермафродит — юнак виняткової вроди, якого виховали
наяди  на  горі Іда у  Фригії. У  15 років син Гермеса вирушив у мандри по Малій
Азії. У  Карії, коли він купався в  джерельних водах, німфа Салмакіда пристрасно
закохалася в нього, проте без  взаємності. На прохання Салмакіди боги злили її з
юнаком в одну двостатеву істоту.

Сином Гермеса був Пан — у грецькій міфології бог стад, лісів  і полів, наділений
вираженими  хтонічними рисами. Вони виявляються як  у походженні  Пана, так і  в
його подобі. Він —  син  німфи  Дріопи (дочки Дріопа, «Дубовидного»)  й  Гермеса
(варіант:  син  Пенелопи й  Гермеса),  народився  в  Аркадії. Дріопа вжахнулася,
побачивши  зарослого й бородатого сина. Проте Гермеса й олімпійських богів такий
його вигляд розвеселив,  і вони  назвали його  Паном  —  «Який сподобався  всім»
(грец. _пан_ — «усі»).  Насправді ж ім’я  _Пан_  сходить до і-є.  _pus,_paus_  —
«робити  родючим/плодовитим»,  що  відповідає  істинним функціям  цього  бога  й
зближує його з Діонісом.

Із  сатирами й силенами Пан як уособлення  стихійних плодоносних  сил входить до
почту Діоніса.  Він козлоногий, з цапиними ріжками, зарослий шерстю. Любить вино
й веселощі, пристрасно закохується і  переслідує німф.  Німфа  Сірінга злякалася
його й перетворилася на очеретину, а Пан зробив з  неї сопілку. Він — цінуватель
і суддя пастушницьких змагань у грі на сопілці, навіть змагався з Аполлоном, але
той  переміг його.  Як божество  <127> стихійних природних  сил Пан наводить  на
людей  безпричинний, _панічний_ страх, особливо  літнього полудня,  коли  ліси й
лани  завмирають. Пан  — помічник у  битвах,  жахає  ворогів,  допомагає Зевсові
боротися з титанами. Збереглася легенда, як він явився грекам перед марафонською
битвою. Особливо шанували Пана в  Аркадії,  де була й священна  гора Пан. Відомі
знамениті святилища Пана в печері на схилі  афінського некрополя. Пан входить до
олімпійських богів, згадується із Зевсом та Аполлоном. В античній філософії — це
всеоб’єднуюче божество. Раннє  християнство відносило Пана до бісівського світу,
що спокушає  і лякає  людей.  У  римській міфології  Панові  відповідає  Фавн  —
покровитель черід і Сильван — лісовик.

Спершу Пана зображали звіроподібним, з сопілкою у  руці. Його  атрибути  сопілка
або подвійна флейта,  сосновий вінок і так званий заячий посох (для полювання на
зайців). Грецький вазопис знає зображення бородатих Панів із цапиними мордами, в
подобі цапоногого молодого сатира чи мавпоподібного карлика. Образ Пана частий у
художника М.А.Врубеля (МНМ, ІІ 279).

Деякі  риси споріднюють  Пана з індійським  Пушаном,  ім’я якого виводиться  від
санскр.  _push_ — «квітнути», «буяти»,  «буйно розквітати», спорідненого з  укр.
_пишний,_пишнота,_пишатися_  тощо.  У ведійській  міфології  Пушан  —  божество,
пов’язане з  сонцем,  родючістю, дорогою.  Характерні  риси  Пушана:  розкошлані
волосся  й  борода,  відсутність  зубів,  споживає тільки  кашу. Атрибути його —
золотий  топірець,  шило,  штрикало, колісниця, в  яку запряжені  цапи.  Сонячну
природу Пушана засвідчує  його  перебування  на небі, постійний  рух,  нагляд за
всіма  істотами. Золотий корабель Пушана плине в небесному  морі, небесний  шлях
його  циклічний, вічно повторюваний. У нього  два просторово-часові  фокуси: він
народився у вишині, а вдруге — в глибині, в ямі; вперше він народився опівночі в
ніч року, на півдні; вдруге — посеред року на півночі.

Дослідники  підкреслюють  саме  ці  два  положення  Пушана (зеніт  і надир), які
визначають два напрями — вниз і вгору, й вертикаль, що з’єднує їх, символізовану
Аджа  Екападою  —  цапом,  твариною Пушана.  Пушан  пов’язаний і  з сонцем:  він
одружується  з  дочкою   Сонця,  вісник  Сонця-Сур’ї.  Примітна  риса  Пушана  —
причетність до  дороги,  шляху,  він  —  «повелитель  шляху»,  охоронець  доріг,
убезпечувач  від хибного шляху.  Він знає шлях  істини,  шлях до багатства, веде
померлих дорогою  предків, звідки  його  причетність до бога смерті  <128> Ями й
прохання на взірець: «Нехай Яма, Пушан убережуть нас від смерті».

Шлях Пушана  позбавляє від  хаотичного, обмеженого начала,  сприяє вийти  в світ
широкого   космічного  простору,  тому  він   —   позбавник,  звільнитель,   син
позбавлення. Пушан заповнює повітряний простір, приносить їжу, багатство, успіх,
відкриває скарби, надає притулок. Він — охоронець худоби й пастух усього сущого,
щедрий, зичливий, надто до  поетів,  покровителем яких є. Пушана  пов’язують узи
дружби з  усіма богами, він завжди готовий  прийти  на допомогу,  захищає  своїх
шанувальників, ворожий до наклепників, злодіїв, розбійників. Пушан вручає жениху
наречену,  відіграє важливу  роль у  весільному ритуалі.  З  ним  пов’язана ідея
максимальної  плодовитості  й  виняткової статевої  снаги. Беззубість  його міфи
пояснюють  бійкою   на  жертвоприносинах,  на  які  не   запросили  Рудру.   Від
розгніваного бога дісталося і Пушанові, якому кінцем лука Рудра вибив зуби, хоча
потім, вгамувавшись, повернув їх йому. Пушан виявляє зв’язки з Паном,  прусським
Пушкайтісом і авестійським демоном Апаоша (МНМ, ІІ 353).

До цієї  розмови  причетна й Сарама — у «Ріґведі» сучка. Її Індра посилає шукати
корів,  яких  вкрало  демонічне  плем’я  паніїв.  Сарама перепливає річку Раса й
знаходить корів у печері.  Але панії не повертають їх і проганяють божественного
пса.  Пізніше Сарама —  мати двох велетенських псів  Шарбарів, охоронців царства
Ями. У  ведах вони зовуться  _Сарамея_,  тобто  «Сарамині», «Від Сарами», а ще —
_Шабала,_Шарбара_ або _Карвара_. Вони, очевидно, споріднені з грец. _Цербер_, що
засвідчує  велику  давність цих  міфічних  образів.  Паралель  їм  має  іранська
міфологія, де, як і в греків, шлях  до потойбічного світу стереже моторошний пес
(іноді згадуються чотири пси Йїми, тотожного індійському Ямі; ВЛ, 204).

Ім’я  _Сарама_  має  донька бога-отця Дакші —  праматір  диких  тварин і дружина
Вібгішани,  яка дбала про Сіту, дружину Рами, коли ту викрав злий Раван і тримав
у своєму палаці (МНМ ІІ, 409).

Сарама  й  панії,  як  виявилося,  мають відповідники  в  грецькій міфології.  І
відповідають  їм саме Гермес та його син Пан, котрий репрезентує і Пушана з його
цапами. Сарама, Сарамеї, панії  і  Пушан так чи  інакше  пов’язані  з  Гермесом.
По-перше, імена  _Гермес_ і _Сарама_ — споріднені. Цю спорідненість імен  (проте
не  ідентичність  образів  і  функцій)   відзначають  дослідники,  починаючи  зі
знаменитого  Макса  Мюллера.  Вона передбачає  зв’язок із ведійськими Сарамеями,
похідними  від  _Сара_<129>_ма_. А  ім’я  _Пан_ у  сина Гермеса  перегукується з
етнонімом _панії_, до  яких посилав Сараму  бог  Індра. Тобто в «Ріґведі» Сарама
виступає  як посол,  вісник  богів, переважно  Індри. Гермес теж первісно вісник
Зевса, тотожний Сарамі іменем і функцією.

Сарамеї, нащадки Сарами  — проводирі до царства мертвих, головна їхня функція  —
охороняти шлях померлих душ  і супровід їх до  царства Ями. Це первісно і одна з
функцій  Пушана, що супроводить небіжчика на шляху до  предків. Гермес причетний
до потойбіччя, отже, й до супроводу туди померлих.

Панії переважно пов’язані  з  торгівлею  і  комерцією,  що відповідає первісному
значенню _pani_  —  «торговець»,  «купець»  (детальніше про  паніїв  див.:  ТРС,
153–163). Це первісне значення збережене й досі в  термінах торгівлі й комерції.
А важлива  й  особлива  функція Гермеса  —  бути богом комерції, прибутку  і гри
випадку.

Ці характеристики Гермеса чітко відбиті в міфології  римлян (у  греків  і римлян
спільний пантеон, хоча боги з однаковими функціями здебільша мають різні імена),
зокрема, в  його римському аналогу — Меркурії; ім’я  його  пов’язане з  _merx_ —
«крам» і _mercari_ — «торгувати». Меркурій — бог торговців і купців, покровитель
комерції і послань.

А Пушан —  найперше бог  подорожніх,  охоронець  доріг, будь-якої стежки, усувач
перешкод, вовка, розбійника  на дорозі.  Він покликаний убезпечити  подорожнього
від лихої пригоди в  дорозі,  вказати йому правильний шлях.  Заблуканий  звертає
благання найперше  до Пушана. При ранкових і вечірніх  пожертвинах усім  богам і
Пушан,  як  гарант  щасливої  дороги,  отримує  від  домогосподаря  свою  частку
підношень.

Гермес також бог подорожніх, яких  вів на їхніх не завжди безпечних шляхах. Його
зображення розміщували на розгалуженнях та перехрестях доріг і вулиць..

Сарама пов’язується зі світанком. Гермес прямо не ідентифікується зі світанком —
він розвинувся далі первісного коріння, але промовисті його атрибути. Він — «бог
сутінок»,  що може  означати  як смеркання,  так і  сутінки.  У  Гермеса  епітет
_Арґефонтес_, певно, з  деформованого _Арґейфантес_ — «Який робить небо чистим».
І Меркурій, римський двійник  Гермеса,  зберіг деякі риси давнього походження  —
лише йому присвячувався півень, провісник світанку.

«Собачі» мотиви виразні  в ріґведійському міфі: Сарама й Сарамеї — пси, а  панії
навіть маються за вовків (VI 51.14). Гермес вважався  квітучим молодим чоловіком
з  крилатими  сандалями  на ногах,  у шоломі,  з  посохом, увінча<130>ним  двома
зміями,  звернутими  одна  до  одної.  Причина  цього проста:  мистецтво  Греції
зображало  богів і богинь  у  довершених  формах і класичній красі, якщо  тільки
потворність не викликана якоюсь винятковою причиною.

Проте  функції  і  характеристики Гермеса  засвідчують, що  первісно  він  мусив
вважатися  різновидом  собаки,  перш  ніж  його  образ  остаточно  утвердився  в
грецькому мистецтві й іконографії. Гермеса особливо шанували пастухи, його місія
— наглядати за чередами й отарами  та оберігати домівки. Саме з цього, очевидно,
постав  звичай  греків  розміщувати  перед  дверима осель бодай грубе зображення
цього божества. Хоча  в «Авесті»  немає пса, який  би  асоціювався з Йімою (інд.
_Яма_), непряме свідчення цього видно  з того,  що Йіма — «добрий пастух». А для
пастуха собака важливий помічник, який допомагав оберігати худобу.

Гермес пов’язаний із супроводом душ померлих у підземний світ. І саме цю функцію
в більшості міфологій виконують пси, причому  не тільки в «Ріґведі» чи «Авесті»,
а  й у  єгипетській міфології, де  маємо  Анубіса  —  давнє псоголове єгипетське
божество. Він,  покровитель  померлих,  шанувався  в  подобі  чорного шакала, що
лежить, або дикої собаки Саб (чи людини з головою шакала або собаки). Анубіс-Саб
вважався божественним суддею (єгип. _саб_ — «суддя»,  писався зі знаком шакала).
Він  відіграє  значну роль у поховальному ритуалі, його  ім’я згадується в  усій
заупокійній єгипетській літературі; за нею, одна з найважливіших функцій Анубіса
— готувати небіжчика до бальзамування  і муміювання.  Давні  греки  ототожнювали
його з Гермесом.

Згодом функції Анубіса переходять до Озіріса, якому  присвоюються  його  епітети
(МНМ І, 89). Його  ім’я означає «наглядач» і «охоронець собак». Разом з  Упуатом
він опікується тілами  померлих і  приводить їх до Зали суду. _Упуат_ (_Вепуат_,
досл. «відкривач  шляхів») — бог у подобі  вовка в єгипетській  міфології. Центр
його культу — місто  _Сіут_ (грец. _Лікополь_ — «Вовче місто», «Вовкопіль»). Від
Сіута починався  важливий караванний шлях, і  Упуат  мався за  бога-провідника й
розвідника. Епітети його — _Ватаг,_Проводир_. Він — войовниче божество, атрибути
його  —  булава  й  лук.  Мав  і  функції  покровителя  померлих,  його називали
«найперший  боєць  Озіріса», а іноді  й ототожнювали  з  ним.  Упуат-вовк  часто
ототожнювався і  з  Анубісом-шакалом. Стяги з атрибутами  й  зображеннями Упуата
виносили перед виходом фараона, несли на чолі процесій  під час містерій Озіріса
(МНМ ІІ, 549). <131>

Сарама,  сучка Індри, допомагає вистежити  й повернути  корів  Індри, викрадених
паніями. Собака фігурує в різноманітних версіях  цього  міфу, наявних у грецькій
міфології. Основний  міф про Сараму й паніїв, повно викладено в  одному з гімнів
«Ріґведи» (Х.108), і в інших, детальніших версіях.

Неймовірно, але цей міф  виявлено  в грецькій міфології  аж у трьох варіантах, і
кожен із них додає штрих до ведійського міфу:

а) панії, за міфом, тримають  корів у печері  за  річкою  Раса, щоб уберегти від
Індри, бога-громовика й бога-дощовика.  А  грецькі  міфи свідчать  про  численні
«печери Пана» в  горах  Греції,  куди заганяли  худобу під час негоди, тобто щоб
захистити її від дощу;

б) греки знають міф, у якому Зевсового золотого пса (Зевс — грецький бог грози і
двійник  Індри)  викрадає  людина  з  показовим  ім’ям _Pan-dareus._ Саме Гермес
знайшов  в оселі Тантала золотого пса  Пандареуса, викраденого з храму  Зевса на
Кріті.  Зевс,  як і Індра, мав собаку, якого в нього викрадають. Знаходить  його
саме Гермес, разом із  Іріс, «посланницею богів». За первісним міфом  Гермес мав
пов’язуватися і з собакою Зевса,  і  з посланницею богів, яка знайшла викрадених
корів Зевса. Проте Гермес трансформувався настільки, що  не став ні собакою,  ні
жінкою. Навпаки, маємо деформований первісний міф  про Сараму й паніїв: корови в
ньому відсутні,  а Гермес знаходить  Зевсового пса з допомогою  жінки-посланниці
богів;

в) грецька  міфологія   засвідчує  інші  мотиви   первісного  міфу,  відсутні  в
попередній версії. Тепер  первісна  ідентичність злодія зникає:  у першій версії
корови  загнані  в «печери  Пана», в другій — злодієм є _Пан-дареус_.  Проте тут
Гермес, що поєднує  характеристики  і Сарами, і паніїв, сам — крадій. Вже змалку
Гермес виявляє злодійкувату вдачу  — краде худобу, за якою наглядав Аполлон. Він
зайняв 50 телиць і вночі заховав у печері біля річки.

Тут  усі  прикметні ознаки  міфу  про Сараму  й паніїв:  викрадення божественних
корів, печера-схованка  на березі річки, крадіжка нічної  пори  тощо. Гермес (як
панії)  краде корів  і  сам же  (вже  як Сарама) повертає  їх за велінням Зевса.
Навіть  без ототожнення Сарами й паніїв  з  їхніми грецькими  родичами видно, що
телиці Аполлона — корови ведійського Індри.

Таким  чином, Гермес виявляє  спорідненісь і  з  індійською, і з  іранською, і з
єгипетською, і з грецькою, і з римською, і з слов’янською міфологією. І тому мав
для себе вдячний ґрунт у Боспорському царстві,  ранньодержавному <132> утворенні
на півдні України, до якого  входили і грецькі, і сіндо-меотські,  і іранські, і
інші  племена. Це  підтверджують  і  боспорські  написи,  присвячені  спортивним
змаганням на  честь Гермеса, в яких брали участь і були переможцями спортсмени з
красномовними іменами — _Сінд,_Сіндок,_Сіндей_. І це — ще в ІІІ ст. до н.е.






3. Сакдей




Самбатіон, син САКДЕЯ.  У  написі № 1282 на біломармуровій плиті, відновленій із
83  уламків і знайденій у Недвиговці  (1869–1870 рр.). Напис  датовано 525 роком
боспорської ери (далі  — б.е.), тобто 228  роком нової ери.  Зараз — в  Ермітажі
(КБН, 772–773).

Ім’я _Сакдей_ цікаве з кількох  точок  зору. Найперше,  воно  пов’язане з іменем
_Самбатіон_, досить  частим  у боспорських  написах.  Обидва імені мають близькі
родичі: батько — _Сакдей_ і син — _Самбатіон._Самбатіон_ утворене від _Самбат_ і
означає _Самбатів,_Самбатовий_. Імена _Смбат,_Самбат_, Сумбат і  похідні від них
прізвища  й досі вжиткові  у вірменів, грузинів та  азербайджанців. Ім’я _Самба_
мав  син Крішни, цар _Самба_  фігурує у  вірменській  легенді про трьох  братів,
співвідносній із літописною легендою про Кия,  Щека й Хорива. Отже, і вірменська
легенда  дотична  до  легенд  про  заснування  Києва.  _Самбатом_  називає  Київ
візантійський   імператор  й  історик  Х  ст.  Костянтин  Банрянородний.  Батька
антського  князя Хільбудія  звали _Самбат_ —  про нього  пише в  VI cт. Прокопій
Кесарійський.  Українська  історія   знає  балтійське  плем’я  _самби_,  родичів
ятвягів, а літописні ятвяги  тотожні індійським ядавам — з них походили Крішна і
його старший брат Баладева.  Імена  обох рясно відбиті в  українських прізвищах.
Українці знають прізвище _Самбук_.

Імен _Самбатіон_ чимало в боспорських написах: _Самбатіон,_син_Агафа;_Самбатіон,
син_Горгія;_Самбатіон,_син…ака;_Самбатіон,_син_Атахея;_Мадой,_син_Самбатіона;
Самбатіон,_син_Сірана_  тощо (КБН, №№ 1142, 1231, 1250, 1278, 1279, 1280, 1282).
Не   менш   поширене   й   _Самбіон:_Самбіон,_син_Багея;_Самбіон,_син_Елпідіона;
Самбіон,_син_Тарула;_Ардарак,_син_Самбіона;_Мати…,_син_Самбіона;_Ефросін,
син_Самбіона;_Німфагор,_син_Самбіона;_Радамій,_син_Самбіона_  (КБН,  №№ 36,  96,
98,  633,  898,   1091,  1179,  1283).   Варіантом  _Самбіон_є_Саббіон:_Саббіон,
син_Стефана;_Ескін_та_Архій,_сини_Саббіона;_Сабіон,_син_Стефана;_Сабіон,
батько_Аполлоніда_й_Перісала;_Геліодора,_дружина_Сабіона_   (КБН,  №№ 107,  146,
316, 408, 509, 704). З чого видно, що бос<133>порці добре знали  імена _Самба_ й
_Самбат_.

Ім’я _Сакдей,_син_Самбатіона_ датується  початком ІІІ століття, тобто  якраз тим
часом, коли у Вірменії шириться християнство. Опір йому чинили індійські громади
в  Тароні  (історична  область  Вірменії,  нині  —  в  Туреччині)  під  проводом
верховного  жерця Ардзана.  Саме з Тарона походить вірменська легенда про  трьох
братів. Давньовірменська  пам’ятка «Історія  Тарона» Зеноба Глака присвячена цим
подіям.  Врешті-решт частина язичників-індійців прийняла християнство, а частина
вирушила в чужі краї, оберігаючи предківську віру.

Характерно, що  боспорські імена  _Самбатіон_  відносяться  до  ІІ  —  ІІІ  ст.,
_Самбіон_ — до ІІІ — ІV  (тільки _Самбіон,_син_Таврула_, № 633, датується кінцем
І  — ІІ  ст.).  З чого  можна  вивести,  що  давніше — ім’я  _Саббіон_, потім  —
_Самбіон_,    за     ними     —    _Самбатіон_.     Загалом     фіксація    імен
_Саббіон_—_Самбіон_—_Самбатіон_ охоплює період з початку І до кінця ІV ст. н. е.
Що збігається в часі з подіями в історичній Вірменії.  Слід відзначити, що форма
_Саббіон_ — типовий  пракритизм, де попередній звук  уподібнився наступному, як,
наприклад,  в італійській мові  (Александро —  Алессандро, Вікторіо  —  Вітторіо
тощо).  Пракритизми  в мові певної частини  населення  Північного  Причорномор’я
відзначає відомий дослідник індоаріки О.М.Трубачов.

В імені _Сакдей_ елемент _Сак_—_перший компонент.  Але боспорські написи подають
і імена, де _сак_ і  другий компонент: _Госак,_Далосак,_Рахойсак,_Фосак_ тощо. З
них _Госак_ (грецька  передача  — _Gosakos_)  споріднене з українськими терміном
_козак_  і прізвищем _Козак_ (про  це  окрема стаття). _Сак_  тут  споріднене із
санскритською дієслівною основою _shak_ (хінді _sak_) — «бути сильним/могутнім».

У  боспорському  написі  № 764 зафіксовано ім’я  _Сакта_.  Воно  вирізьблене  на
вапняковій  стелі, знайденій  1914  року в  Керчі (на  так  званому  Глинищі)  й
датованій римським  часом (КБН,  438). На плиті рельєф, у лівій  частині якого —
вершник  на  коні,  повернутий  вправо,  за вершником — служник.  Праворуч перед
вершником у кріслі жінка в  хітоні  й плащі. Між  жінкою і  вершником — колонка.
Лівіше  вершника постать служниці, майже вся  збита. Голови жінки й вершника теж
збиті. Можливо,  жінка в  кріслі  перед  вершником  —  богиня,  що  благословляє
верхівця  в  похід.   Бо   саме  кримська  Деві-Діва,   сама   богиня-воїтелька,
покровителька  й захисниця Херсонеса Таврійського  (літописний Корсунь, нинішній
Севастополь), благословляла воїнів на битву й допомагала їм перемагати. <134>

Дружину Шіви —  Деві-Діву звали й _Шакті_, «Могутність».  Імена з  _Шакті_ мають
герої  і  героїні  «Океану  сказань»  поета-кашмірця  Сомадеви  (ХІ  ст.):  царі
_Шактівеґа,_Шактікумара,_Шактіракшіта_,  брахман _Шактідева_, цариця _Шактімата_
й   царівна  _Шактіяша_.  Імена,  де  _шакті_   другий  компонент,   мають  царі
_Амарашакті,_Бахушакті,_Вікрамашакті_,   царевичі    _Анекашакті,_Васушакті_   й
_Уґрашакті_,  царівна   _Вішнушакті_,  воїни  _Крішнашакті_   й  _Упендрашакті_,
купецький син  _Махендрашакті_. Причому  ім’я _Шактідева_ фактично тотожне імені
_Шакадева_  (хінді  —  _Шакдев_)  — їм і відповідає  боспорське  _Сакдей_.  Ім’я
_Вішнушакті_, хоча Вішну — чоловіче божество, стосується  його дружини — Лакшмі,
жіночої  іпостасі свого чоловіка.  _Вішнушакті_,  «Могутність  Вішну» —  синонім
імені _Лакшмі_, тому й дається тільки жінкам.

Боспорське ім’я _Сакдей_  означає «Могутній  бог»  і має свого значеннєвого, теж
боспорського, двійника — _Балодей_. Другі компоненти в них етимологічно тотожні,
мають спільне походження й однакове значення, а перші — _Сак_ і _Бало_ — тотожні
семантично, мають  однакове значення —  «Сильний»,  «Могутній» (див.  статтю про
Балодея).  Можна припустити,  що ім’я  _Сакдей_ могло і  вживалося  на означення
Баладеви,   старшого   брата  Крішни   й  землеробського  божества  —  _Балодея_
боспорських написів, _Болудея_ і _Білдея_ козацьких прізвищ.






4. Хардей




Гіппарін, син  Хардея; Неокл,  син  Фарнакіона,  сина  ХАРДЕЯ.  Напис № 1179  на
мармуровій плиті з п’яти шматків, знайденій  в  околицях  Анапи й відправленій у
Херсонес Таврійський  (Севастополь). Звідти  вивезена  до Кембриджу, зараз  —  у
Музеї Фіцвільяма. Датується кінцем ІІ — початком ІІІ століття.

Напис  —  список  імен,  складений  з  невідомої  причини. Переважно  це  прості
громадяни,  хоча  трапляються  посадові особи:  _лохаг,_стратег_ тощо. В  одному
випадку носій  імені  _Хардей_ виступає дідом Неокла й батьком  Фарнакіона. Ім’я
_Фарнакіон_, похідне від вжиткового й на Боспорі імені _Фарнак_, явно негрецьке,
а іранське чи  індійське. Оскільки  ім’я  _Хардей_  не може  вважатися іранським
через негативність _дей_, то,  виходить, воно — індоарійське, індійське. З  чого
обережне припущення, що й ім’я _Неокл_ індоарійське: _кл_ у ньому тотожне  слов.
_слав_ і санскр.  _шравас_, а _нео_  може  відповідати  санскр.  _nava_.  Із цим
компонентом, який у санскриті означає «новий», «юний»,  «молодий» (СРС,  317), є
чимало  індій<135>ських імен: _Нава_  —  «Юний»,  «Молодий»,  _Наваджа_ —  «Юний
Місяць»,  досл.  «Новонароджений»,   _Навінчандра_  —   «Новий/Молодий  місяць»,
_Наваджйота_  —  «Вранішнє  світло»,  досл. «Новосвітлий»,  _Наватеджа_  —  «Юне
завзяття», _Навендра_ — «Новий Індра», _Навіштха_ — «Найюніший» тощо.

Санскр. _nava_ має і значення «9» — і воно теж входить у чимало індійських імен:
_Наванідгі_ —  «Дев’ятискарбний», _Наваратха_ — «Дев’ятиколісничний» (таке  ім’я
мав  батько царя _Дашаратхи_,  «Десятиколісничного»,  який,  у  свою  чергу, був
батьком Рами, героя «Рамаяни»); _Наваратна_ — «Дев’ятикоштовнісний» (9 коштовних
каменів — перлина, смарагд, рубін, діамант,  корал, сапфір, топаз, ляпіс-лазур і
ґомеда — мінерал,  добуваний  у  Гімалаях, онікс), _Навашакті_ — «Дев’ятисилий»,
«Дев’ятикратно дужий» та ін. (HN,  279). Останнім  ім’ям, що важливо, означалися
Вішну  й Шіва, різні імена  яких рясно відбиті в українських  теонімах,  назвах,
прізвищах, іменах. Цікава в цьому плані назва рослини  — _дев’ясил,_дев’ятисил_,
пов’язане з  числом «9». У давнину воно  вважалося магічним і назвою  _дев’ясил_
(_deve_ з _neve_ — «9», ЕСУМ, ІІ 21)  позначалися рослини виняткових лікувальних
властивостей.  Санскр. _navaka_, хінді _navak_  означають і «юнак», «молодик», і
«наділений дев’ятьма якостями» чи  просто «дев’ятка» — зважаючи на  сакральність
числа. І цілком можуть споріднюватися з українським прізвищем _Новак_.

Тож  у такому  разі  грецьке _Неокл_, що його мав син Фарнакіона,  сина  Хардея,
мусило  мати в  оригіналі індійську  форму  _Навашравас_,  тотожну  слов’янським
_Новослав,_Невослав_ або _Дев’яслав,_Дев’ятислав_.

…ХАРДЕЙ…  Напис № 1215, на уламку біломармурової  плити, купленому в Анапі  1912
року, нині втраченим. Датується серединою ІІ століття. На уламку збереглися лише
імена _Фарнакіон_ і _Хардей_.

…_ОДАСТ,_СИН_   ХАР…   Напис   № 1281,  той   самий,   де  засвідчене  _Балодей,
син_Деметрія_. Ім’ясполучення з _Хар_ у написі йде відразу за ім’ясполученням із
_Балодей_. Не виключено,  судячи з …_одаст_, що це ім’я _Хардей_. Хоча можливі й
інші варіанти.

В індійській  міфології _Хара_  (хінді  —  _Хар_) —  Шіва,  а  _Харі_  —  Вішну.
«Махабгарата» пояснює: так Шіву  називають  через те, що  він здолав  (_harate_)
інших  богів — Брахму, Індру,  Варуну, Яму й  Куберу.  Що ж до  епітета  _Харі_,
вживаного як щодо Вішну, так і щодо інших богів (Індри,  Шіви, Ями), то значення
його  не зовсім зрозуміле — <136> його звичайно  тлумачать як «Позбавник журби».
Поклоніння обом  божествам  засвідчене на теренах  України.  У пенджбській  мові
_хар_ — «бог», «всевишній» і стосується найперше Вішну та  його земних втілень —
Крішни й Баладеви.  Імена на  _Хар_ поширені  в пенджабців: _Харбанс,_Харбгаґат,
Харбгаджан,_Харбір,_Харґобінд,_Харґурананд,_Хардас,_Хардев,_Хардіал,_Хардінґе,
Харіндер,_Харірам,_Харкішан,_Харнам,_Харпріт,_Харсахай,_Харсімран,_Харчанд,
Харчаран,_Харшаран_  тощо. Серед  цих  імен  є  _Хардев_,  тотожне  боспорському
_Хардей_. Пенджабські імена здебільша тяжіють до Вішну, Крішни або їхніх регалій
та  атрибутів,  прикладом  чого  є  хоча  б  імена сікхських  гуру: _Хар_Крішен,
Хар_Арджан,_Харґобінд_  тощо. Ім’я  _Харіндер_  може означати  як  «Вішну+Індра»
(Вішну  у  ведах  допомагав Індрі  здолати злого Врітру),  так  і  «Бог  Індра»,
оскільки _хар_  може означати й  «бог». Так само _Харірам_ може тлумачитися «Бог
Рама»,  а Рама —  сьоме втілення Вішну, тоді як  Крішна —  восьме.  _Харкішан_ —
пенджабська форма  імені _Харкрішна._Харбанс_  — «Сопілка  Крішни»,  а сопілка —
неодмінний  атрибут  пастушка  Крішни, під її чарівні звуки юні  дівчата  водили
радісні хороводи. Ім’я _Харбанс_  мав  поет,  вірші якого увійшли  в Аді-Грантх,
священну книгу сікхів. _Харідас_, «Відданий Харі» — лікар родини Нанаків, з якої
вийшов  засновник сікхизму Гуру  Нанак (1469–1539).  _Хардіал_  — домашній жрець
цієї  ж родини, _Харґобінд_  —  ім’я  шостого сікхського гуру.  Таке ж ім’я  має
видатний індійський вчений, Нобелівський лауреат _Харґовінд_ Кхорана. _Ґовінда_,
або  _Ґовінд_ (пендж.  _Ґ_о_бінд_), відзначає  індолог  О.  Баранников, дослівно
означає «Відшукувач  або Здобувач  корів». Це дуже давній епітет богів,  у ведах
ним означається Індра, але в  пуранах (індійських билинах) — одне з  імен Крішни
(Лаллу,  176). _Харбгаджан_ — «Оспівування Крішни»,  бо  _бгаджан_ —  величальна
пісня божеству.

Особливе цікаве  ім’я _Харбір_ (хінді  — _Харвір_),  бо в ньому те саме  _бір_ —
«богатир», «герой»  (хінді — _вір_, санскр. _віра_),  що  й  у пендж.  _Балбір_,
хінді _Балвір_  і санскр.  _Балавіра_, рясно відбитому в  прізвищах  запорозьких
козаків.  Цікаве  ім’я _Харнам_ —  «Ім’я  Харі»,  тобто  «Ім’я  Вішну»  чи «Ім’я
Крішни». Є  навіть  своєрідний  твір — «Харінам-амріта  в’якаран»  —  «Граматика
безсмертних імен Харі»,  що його  склав  Джіва Ґосвамін  (санскр.  _ґосвамін_  —
«господар»,  «владика»,  «всевишній»,  досл.  «власник  корів»,  видозмінене   в
_ґосаїн_, тотожне  укр. _хазяїн_). Щоб  ілюструвати  граматичні  правила,  автор
використав термінологію про той  період життя Крішни  і  його брата, <137>  коли
обоє  зростали серед пастухів у священному  лісі  Вріндаван.  А також використав
численні імена Вішну й інших богів, дружніх йому.  Така граматика, як на автора,
давала учневі не лише граматичні  й  релігійні знання через  реалії, пов’язані з
Вішну-Крішною,  а  й  додавала  йому  святості.  Бо  він  багато разів  на  день
повторював святі імена, а вже це очищало людину від гріха.

Ім’я Вішну-Крішни  відбилося в назвах важливих і  відомих творів: «_Харі-вамша_»
(досл. «Родовід Харі-Крішни») — ця пам’ятка вважається 19-ю книгою «Махабгарати»
і розповідає про родовід, життя Крішни, деякі аватари Вішну й міфи, пов’язані  з
ними. І хоча «Харі-вамша» ніби додаток до «Махабгарати», обсягом вона перевершує
«Іліаду» й «Одіссею» укупі. «Харі-бгакті-віласа» — авторитетна праця з обрядової
і ритуальної практики бенгальських вішнуїтів, написана в ХVI ст., автор — Ґопала
Бгатта.  Ім’я Шіви теж відбилося в назвах творів: «_Хара-віджая_» — епічна поема
про  те, як Шіва здолав  демона Андгаку; «_Хара-чаріта_-_чінтамані_» (ХІІ ст.) —
описує  давні й тогочасні шіваїстські  обряди  та  ритуали, а ще легенди; з  них
деякі стосуються місць прощі в Кашмірі.

З  іншого боку, творцями відомих творів виступають автори, в іменах  яких наявні
_Харі_ або _Хара:_Харінатха_ — автор правового трактату «Смріті-сара» (ХІV ст.).
Є імена _Рамдас,_Тулсідас,_Калідаса_, і є  ім’я _Харідас_ (санскр. _Харідаса_) —
його мають епічні персонажі й реальні історичні особи. Такий вішнуїт _Харідас_ —
майже легендарна постать, видатний композитор і музикант часів імператора Акбара
(1556–1605), пісні якого живуть і досі; Тансен, головний музика при дворі Акбара
вважав Харідаса своїм ґуру-навчителем. _Харібгадра_ — гуджаратський  брахман, що
став  джайном  і автором  праць  із  джайнської  міфології та  філософії  мовами
санскритом і пракритом; їх традиція приписує йому півтори  тисячі (88 із них  на
сьогодні виявлено). Інший _Харібгадра_ — письменник VIII — ІХ ст., твір якого на
фольклорному  матеріалі належить до  вершин  світової  сатири  —  «Дгуртакх’яна»
(«Оповідь  про шахраїв»). _Харівара_ — поет-брахман ХІІІ  ст.,  писав  твори  на
сюжети «Махабгарати»  й «Рамаяни». _Харапрасад_Шастрі_  (1853–1931) — індійський
санскритолог, автор праць з індійської історії і культури.

Часте  _Харі_  в царських  іменах  і  назвах держав. _Харішена_  — цар, один  із
наймогутніших  правителів  другої половини  V  ст. Храмові святині № 16 і № 17 в
печерних  храмах Аджанти, піддані піднесли саме йому; _Харісінха_ — цар, що 1324
року завоював  Непал.  <138>  _Харіпунджая_ звалося  стародавнє  царство  Мон  у
Північно-Західному Таїланді, виникле в VII ст.

Ім’я  Шіви входить  в епітети інших божеств. _Хара-да_ґ_дга-мурті_,  досл.  «Чиє
тіло спалив Хара (тобто Шіва)». Це епітет бога кохання Ками. Він сходить до міфу
про те,  як  Шіва здійснював  подвижництво,  а Кама, на  прохання богів,  нишком
пустив у нього  свою  стрілу, щоб  Хара-Шіва  закохався  в Парваті. Стріла  Ками
досягла мети,  грізний бог покохав дівчину й вона стала його дружиною. Та першої
миті розгніваний Шіва своїм третім оком спопелив Каму.

Входить елемент _харі_  у важливі терміни,  давні й  сучасні.  Харіхеті,  «зброя
Вішну»,   _харідгануш_,   «лук   Вішну»  —  обидва  слова  означають  «райдуга»;
_харілока_,  «світ   Вішну»,  _харіпура_,  «місце  Вішну»  —  «рай»,   «небеса»;
_харібгакта_,  «шанувальник Харі»  —  «вішнуїт»; _харіджан_, «божа людина»  —  у
сучасній Індії  так іще  недавно  означалися  члени  недоторканих каст (зараз  —
«спискові  касти»);  термін цей ввів в  обіг  на початку 30-х рр. ХХ ст. Махатма
Ґанді, щоб  підкреслити  необхідність боротьби  за  їхні  права.  Махатма  Ґанді
(1869–1948) — лідер національно-визвольного руху, на чолі з яким 1947 року Індія
здобула незалежність. _Харіваншрай_  Баччан, _Харішанкар_  Парсаї,  _Харікрішна_
Премі — імена сучасних індійських поетів і письменників.

_Харі_  може  бути  й другим компонентом  у  дво-,  й у  трикомпонентних іменах:
_Нархарі_  — видатний гуджаратський  поет XIV  ст.,  за  фахом — золотар-ювелір;
_Нарахарі_ — поет, що стисло виклав мовою каннада «Рамаяну»; _Нарахарі-тіртха_ —
вішнуїстський поет ХІІІ ст.,  писав мовою  каннада  (одна  з дравідійських мов у
Південній  Індії); Бгартріхарі  —  видатний санскритський  поет-лірик  VII  ст.,
перший класик індійської літератури, чиї твори перекладено в  Європі; це  вперше
зробив голландський місіонер-кальвініст Абрахам Рогер у 1651 році рідною  мовою.
Українською його поезії перекладав перший український санскритолог Павло  Ріттер
(1872–1939)  ще  в  першій третині ХХ  століття.  Переклади ці  увійшли до  його
антології  «Голоси  Стародавньої  Індії»,  яка вийшла  1982 року  у  видавництві
«Дніпро».

Відбитий  компонент  _Хар_  і  в  індійських назвах, що, як  правило,  позначені
високим релігійним і соціальним статусом. Ці назви стосуються як Вішну-Харі, так
і Шіви-Хари,  бо через фонетичну подібність їхніх імен іноді нелегко  визначити,
котре саме з двох божеств причетне до тієї або іншої назви.

_Харіпур_ — «Місто Харі-Вішну» (пор. місто _Вишнопіль_ на Черка<139>щині, що має
прямого двійника в Індії — _Вішнупур_).

_Хардвар_, досл. «Двері/Ворота  Хари-Шіви» — місто на  Ґанзі, відоме місце прощі
(штат Уттар Прадеш).  Тут священна  Ґанґа  виривається  з гір  на рівнину, і  ця
особливість надає містові особливої святості в очах індусів. Щодванадцятого року
тут відбувається  _кумбга-мела_,  «глековий ярмарок» —  грандіозне святкування й
масове  омовіння,  які  приваблює сюди  мільйони  прочан.  Мела святкується  при
певному розташуванні планет і сузір’їв і лише в кількох священних містах. Одне з
них  — Хардвар. За міфом, коли боги  й асури  сколочували  океан, щоб  повернути
скарби, затоплені  під  час потопу,  з  вод виринув  глек (кумбга) з  амрітою  —
трунком безсмертя. Глек запопали злі асури, але Джаянта,  син Індри, перекинувся
на птаха  й викрав його. 12 днів асури гналися за  ним, й він, натомлений, сідав
ненадовго  перепочити в  Праяґу, Хардварі,  Насіку  й Удджайні. Ці  міста,  яких
торкнувся  глек з  амрітою,  стали  місцями прощі.  Щотретього  року кумбга-мела
відбувається по черзі в Хардварі, Праяґу, Насіку й Удджайні. Тож знову в те саме
місто свято  приходить через 12 років. Але  найурочистіша й найвелелюдніша  вона
буває  в Праяґу. А з Хардвару беруть початок  дальні й ближчі маршрути до святих
місць.

У  самому  ж міфі про  глек-кумбгу відбилися ще  ведійський сюжет про викрадення
орлом священного напою соми  і епічний — про викрадення  амріти Ґарудою, птахом,
на якому літає Вішну. Особливо  шанована у Хардварі  скеля із вм’ятиною,  нібито
відбитком ноги Харі-Вішну.  А ще — храм  Дакшешвара,  де, за переказами, дружина
Шіви спалила себе, не стерпівши образи, яку завдав чоловікові Дакша, її батько.

Імена _Хар_  і  _Харко_ не побутують у сучасних українців, а виступають лише  як
прізвище. Зате в запорозьких козаків вони поширені, надто _Харко_. За «Реєстром»
1649 року  його мають 158 козаків, а прізвище _Харченко_, похідне від нього, має
51 козак.  Разом з  іменами _Харечко_ й  _Харлан_, прізвищами  _Харина,_Харинко,
Хариненко,_Харкович,_Харевський_ тощо їх  стачило б на три козацькі сотні. Понад
10 імен _Харко_ мають 8 із 16 полків «Реєстру»: Черкаський — 22, Білоцерківський
18,  Полтавський  —  15,  Миргородський  —  14, Корсунський  —  12,  Канівський,
Переяславський  і  Чигиринський — по  11.  У  цих восьми полках  Правобережжя  і
Лівобережжя  засвідчено 115  імен _Харко_  з  усіх 162.  Тобто на решту 8 полків
припадає лише  48  імен _Харко_. Що  складає 30 %  усіх імен _Харко_, а у восьми
попередніх полках таких імен 70 %. <140>

Щодо прізвища  _Харченко_, то  в цих самих восьми полках їх —  38  із загального
числа  51, тобто майже 77 %.  У Полтавському  полку на 15  імен  _Харко_  лише 1
прізвище _Харченко_, у Канівському — 2 при 11 іменах _Харко_. У Київському полку
прізвище  _Харченко_  відсутнє   зовсім,  по  одному  воно  —  в  Брацлавському,
Кропивнянському, Полтавському й  Прилуцькому  полках. Тоді як  імен  _Харко_ тут
відповідно — 5 (з _Хар_ — 9), 7, 15 і 7.

У Полтавському  полку з іменем _Харко_ й прізвищем _Харченко_ спостерігається та
сама ситуація, що й з прізвищами _Чорний_ та _Білий_ (див. гасло _Балодей_)  які
відбивають   поклоніння  Крішні-Чорнобогу  й   Баладеві-Білобогу.  Якщо  прізвищ
_Чорний_ тут  12,  то _Білий_  —  лише  2. Якщо імен _Харко_  —  15,  то прізвищ
_Харченко_ — 1.  У сусідньому, Миргородському  полку ситуація приблизно  така ж:
якщо прізвищ _Чорний_  тут — 17,  а _Білий_  — жодного, то імен _Харко_ — 14,  а
прізвищ    _Харченко_   —   3.   Найбільш   рясний   на   імена   _Харко_   саме
полтавсько-миргородський регіон:  імен _Харко_ тут  29,  а прізвищ _Харченко_  —
лише  4, причому 3 з  них  — у  Миргородському полку.  Якщо  сюди долучити імена
_Харко_  з  сусідніх  з  Полтавою  і  Миргородом  полків  —   Кропивнянського  й
Переяславського, то  матимемо  48 імен _Харко_, тобто  30 % усіх  цих імен.  У 9
полках Правобережжя  імен _Харко_ рівно  100, у 7 полках Лівобережжя — 61. Тобто
на  Правобережжі трохи  більше  (62 %)  імен _Харко_, а  на Лівобережжі —  менше
(38 %), мало не вдвічі.

Варто  бодай  коротко  схарактеризувати (у  порядку збільшення) відбиття  імен і
прізвищ на _Хар_ по кожному з 16 полків,  відзначивши найбільш цікаві й незвичні
прізвища та характерні особливості їх.

Найменше  таких імен і прізвищ  у НІЖИНСЬКОМУ й  ЧЕРНІГІВСЬКОМУ полках — по 6: у
першому — 4 імені _Харко_ й 2 прізвища _Харченко_, у другому — 3 імені _Харко_ й
2 прізвища _Харченко_ й ім’я  _Харлан_. Воно вкрай рідкісне, засвідчене тільки в
Переяславському  полку.  Прізвища  _Харланенко_, утворені від нього,  засвідчені
лише в Київському (1) та  Канівському (2) полках.  Можливо, компонент  _лан_ тут
той самий, що і в іменах _Алан,_Руслан_.

У КИЇВСЬКОМУ  ПОЛКУ 9 імен і прізвищ  на _Хар_ (6 —  _Харко_,  по 1  — _Харенко,
Харевський_    і    _Харланенко_).    Цікаві    поєднання:    _Харко_Шуворченко,
Семен_Харланенко,_Іван_Харевський,_Улас_Харенко_  (ім’я   споріднене   з  назвою
слов’янського божества _Влес/Велес_і з одним із імен Шіви-Хари — _Вріш_ (санскр.
_Вріша_ — «Бик»). І  Влес, і Вріш — «скотії» боги в своїх міфологіях. Крім того,
прізвище _Харенко_ безпосе<141>редньо утворене від _Хар_. Прізвище _Харланенко_,
засвідчене  іще  двічі  в  Канівському полку  — від  імені _Харлан_,  наявного в
Чернігівському й Переяславському полках.

ПРИЛУЦЬКИЙ ПОЛК. Всього  8 імен  і прізвищ на Хар (7 — _Харко_, 1 — _Харченко_).
Цікаві поєднання: _Харко_Литвинов,_Харко_Ємченко,_Харко_Євлашенко_.

КАЛЬНИЦЬКИЙ  ПОЛК.  Усього  10  імен  і прізвищ  на  _Хар_  (3  —  _Харко_, 4  —
_Харченко_,  по 1  —  _Харкович,_Хориненко_  й  _Харисечко_).  _Хориненко_  тут,
очевидно, від  первісного  _Хариненко_, бо  в  інших полках засвідчене  прізвище
_Харина_.  Прізвище _Хориненко_ тут має козак на  ім’я Григорій,  що  несамохіть
навіює на згадку роман Премчанда «Жертовна корова» і  його головного персонажа —
селянина Хорі, що тяжко  гарує,  аби прогодувати сім’ю. Індійський поет Ш’ямсінх
Шаші, який побував в Україні і враження від якої  описав у двох  книгах дорожніх
нотаток, ознайомився з  життям  і  творчістю Кобзаря. Він  присвятив  йому  вірш
«Шевченкові», написав кілька поезій про  Київ і Дніпро й  переклав деякі  поезії
Великого Кобзаря, зокрема, «Заповіт». Індійський поет знаходить спільне в іменах
_Хорі_ й _Григорій_ (у батька Шевченка), кажучи, що долі обох,  як і їхні імена,
дивовижно схожі.

Загадкове в цьому полку прізвище _Харисечко_.

БРАЦЛАВСЬКИЙ ПОЛК. 14 імен і  прізвищ на _Хар_ (4 — _Хар_, 6  — _Харко_,  по 1 —
_Харченко,_Харенко,_Харевський,_Харус_). Єдиний полк, де засвідчено чотири імені
_Хар_, від якого  утворені імена _Харко_ й  прізвища _Харенко,_Харевський_. Імен
_Хар_ і _Харко_ — 10. Прізвищ усього 4, але серед них два цікаві —  _Харевський_
і _Харус._Харус_ поєднане з ім’ям _Іван_, що вже показово. Це прізвище, можливо,
тотожне індійському _Харіш_ (_Харі_ «Вішну» + _іш_ «бог»,  «всевишній») — одному
з численних  імен Вішну. Воно  як  компонент наявне  в  прізвищі  родоначальника
сучасної літератури  хінді — Бгаратенду _Харішчандра_ (1850–1885), чий  внесок в
індійську поезію, прозу, драматургію, публіцистику й перекладацтво  неоціненний.
Цікаве  поєднання _Хар_Шандаровський,_Харко_Багатий_ (Лакшмі, дружина Вішну-Харі
— богиня багатства), _Хар_Ємець_  (_Харко_Ємець_  і _Харко_Ємченко_ засвідчені в
інших полках).

УМАНСЬКИЙ ПОЛК. 14 імен і прізвищ на _Хар_ (8 — _Харко_, 2 —  _Харченко_, по 1 —
_Харенко_   й   _Хорбака_).  Цікаві   поєднання  _Харко_Багатий,_Василь_Харенко_
(санскр.  _васу_  —  «багатство»,  «скарб»),  _Харко_Болобановський_.  Загадкове
прізвище _Іван_Хорбака_, складене, очевидно, з  _хор_+_бака_, де _хор_ — можлива
видозміна первісного _хар_.  Що ж до _бака_, то воно означає «бог» <142>  (іран.
_бага_). Певною мірою це припущення  підтримує те, що в еламських текстах V  ст.
до  н.е.  зустрічається  ім’я  _Мішебака_,  яке  дослідники  вважають  еламською
передачею  давньоперського   імені  _Мітрабага_  (КЭ,  324).  Іран.  _Мітрабага_
відповідає  слов.  _Митробог_  (або  _Миробог_),  санскр.  _Мітрадева_  й  хінді
_Мітрадев_. Тобто іранська традиція  і тут вживає _бага_, де в індійській _дева,
дев_ —  «бог». Ім’я _Мітрадева_,  як і  _Девамітра_,  часте  в  давньоіндійських
текстах.  У «Карна-парві»,  8-й  книзі «Махабгарати», таке  ім’я  має  воїн,  що
виступає на  боці кауравів.  Ім’я  Мітри, давнього індоіранського  бога Сонця  й
Мирного договору, відбите в  українських  назвах  _Миргород,_Миропіль,_Мирогоща,
Миропілля,_Миронівка_,  іменах  _Володимир,_Богумир,_Радомир,_Милорад,_Славомир,
Мирослав,_Мирон_ (іран. _Міхран_) та багатьох інших.

КАНІВСЬКИЙ ПОЛК. 16  імен і прізвищ на _Хар_ (11 — _Харко_, по 2 — _Харченко_  й
_Харланенко_,  1 —  _Харкевич_).  Цікаве поєднання  імені  _Харко_  з  прізвищем
_Ситоленко_,   бо   одним   із   імен   Деві-Махеші,    дружини   Шіви-Хари,   є
_Шітала_/_Ситала._Ситала_  (бенг. _Шитола_) в індійській міфології — одне з імен
богині.   Іноді   до  цього  імені  додається  _амма,_амба,_амбіка_   —  «мати»:
_Ситала_-_амба,_Ситала-амма_.  Нині  щороку  вшановують  Ситалу  в місяці чайтра
(березень-квітень);  здійснюються  спеціальні жертвоприносини,  якщо починається
епідемія віспи. В  обрядах на  честь  цієї богині участь беруть переважно жінки.
Історично визначалися й інші строки здійснення їх:  на 8-й день  темної половини
місяця  пхальгун  (лютий-березень), на 7-й  день  світлої  половини  місяця маґх
(січень-лютий).

КРОПИВНЯНСЬКИЙ ПОЛК. 15 імен і прізвищ на  _Хар_ (7 — _Харко_, 3 — _Харсеченко_,
по  1 — _Харків,_Харченко,_Харсека,_Харсечкий,_Харсунов_). Показово, що прізвище
_Харсечкий_ поєднане  з іменем _Криско_, що  є,  очевидно, побутовою формою  від
імені _Крішна_.  Цікаві прізвища Наум _Харсека_ (є і  форма _Харсика_) й похідні
від нього — _Харсунов_ Васько. Взагалі в цьому полку чи не найбільше незвичних і
несподіваних прізвищ.

ПЕРЕЯСЛАВСЬКИЙ ПОЛК. Усього 18  імен  і  прізвищ  на  _Хар_ (11  — _Харко_,  6 —
_Харченко_, 1 — _Харлан_ (ім’я). З ім’ясполучення  _Харлан_Калус_  можна судити,
що  _Харлан_ ім’я.  Можна було  б  припустити,  що  це  видозміна християнського
_Харлам_, але таке припущення  викликає  сумнів,  бо  ім’я _Харлам_  взагалі  не
засвідчене в «Реєстрі». Можливо, _Харлан_ справді тотожне _Харлам_, оскільки і в
санскриті кінцеве чи серединне М може читатися як Н, і навпаки (_самскрит_ <143>
і   _санскрит,_самсара_  і  _сансара_  тощо).  Крім  того,  засвідчене  прізвище
_Харланенко_, в різних полках і  сотнях:  у  Канівському полку — козаки Мисько й
Васько _Харланенки_ (РВЗ, 103, 108), у  Київському — Семен _Харланенко_ (298). А
ім’я  _Харлан_ має  козак Чернігівського  полку  _Харлан_Артеменко_  (479). Якщо
справді _Хар_ стосується  Вішну-Крішни,  а імена їхніх  козацьких  носіїв  дають
певні підстави  стверджувати  це, то  компонент _лан_  у ньому  справді тотожний
такому ж компоненту в чоловічих іменах _Алан,_Руслан_.

Цікаві поєднання: _Харко_Царик,_Харко_Покраса,_Харко_Артюшенко,_Кохно_Харченко_.
Ім’я  _Харлан_  та  прізвище _Харланенко_, як зазначалося,  засвідчені  в деяких
полках.

ЧИГИРИНСЬКИЙ ПОЛК. 21 ім’я і прізвище на _Хар_ (11 — _Харко_, 7 — _Харченко_, по
1  — _Харсика,_Харувський,_Хариненко_). Щодо  _Харсика_, то  «Реєстр»  фіксує  і
форму   _Схарсика_.  Цікаві  поєднання   _Харко_Ємець_  і   _Харко_Ємченко_   (в
Прилуцькому  полку —  _Хар_Ємець_). _Харувський_, очевидно,  польська  форма від
_Харовський_ чи _Харевський_.

ПОЛТАВСЬКИЙ  ПОЛК. Всього імен і  прізвищ на  _Хар_ —  21  (_Харко_ — 15, по 1 —
_Харченко,_Харечко,_Харковський,_Харута_).  _Харечко_  тут  —  зменшувальне  від
_Харко_     (_Харечко_Дороженко_).     Цікаві     поєднання:      _Харко_Коваль,
Харко_Кирданенко_. Останнє  прізвище  трапляється  у циганів, теж індоарійського
народу. Загадкове  ім’я чи прізвище (може, й  прізвисько)  _Харута_; воно стоїть
самотою, його ніщо більше не  супроводжує. Як, до речі,  й одне з імен  _Харко_,
яке може сприйматися і як прізвище, і як прізвисько.

КОРСУНСЬКИЙ  ПОЛК.  Усього  на _Хар_  —  23 імені  й  прізвища  (_Харко_  —  12,
_Харченко_ — 5,  _Харсейченко_ —  5, _Харапаненко_ — 1). Привертає увагу ряснота
прізвищ _Харсейченко_ — аж 5, чому, певно, має бути якесь пояснення. Загадкове й
рідкісне  прізвище  _Харапаненко_, яке в  «Реєстрі»  трапляється  вперше.  Воно,
очевидно,  має  походити  від  імені,  прізвища чи  слова  _харапан_, не  зовсім
зрозумілого. Характерно, що, як і більшість рідкісних та малозрозумілих прізвищ,
_Харапаненко_ поєднане з  іменем _Іван_, яке є мовби  показником причетності  до
Вішну або Крішни  (наприклад, обоє  козаків  у різних сотнях Черкаського полку з
прізвищем  _Кришненко_  мають  ім’я  _Іван,_а  ім’я  _Іван,_Йван_,  як  на  нас,
споріднене з санскр.  _yuvan_ —  «юний». Саме з  юним пастушком Крішною  і  його
подвигами в юні роки найбільше  пов’язане поклоніння  цьому  божеству, тотожному
грецькому Аполлону, один з епітетів якого — «Юний бог». <144>

МИРГОРОДСЬКИЙ ПОЛК. 23  імені й прізвища на _Хар_ (14 — _Харко_, 3 — _Харченко_,
2 —  _Харпаченко_, по  1 —  _Харкович,_Харина,_Харинко,_Харпаков_).  Привертають
увагу  прізвища   _Харпаков_  і   _Харпаченко_,  очевидно,  з  _Харпак_.  Цікаві
поєднання: два  _Харки_Атамани_ (в іншому полку є _Харко_Царик_),  _Іван_Харина_
(ім’я _Харина_ є в Білоцерківському полку, прізвище _Хариненко_ — у Кальницькому
і Чигиринському полках)._Харинко_ фіксується лише в цьому полку.

БІЛОЦЕРКІВСЬКИЙ ПОЛК. 25 імен і прізвищ на _Хар_ (18  — _Харко_, 6 — _Харченко_,
1  — _Харина_). Прізвище  _Харина_  поєднане з  ім’ям _Харко_. Ім’я _Харіна_ є в
«Махабгараті»,  в  першій книзі «Адіпарви».  Цікаве поєднання _Харко_Рохманенко.
Рахмани_ в  українському фольклорі — божі люди, святі праведники. Слово _рахман_
(літописна  форма  — _врахман_) рясно відбите в  українських прізвищах (_Рахман,
Рахманин,_Рахманюк,_Рахманець,_Рахманний,_Рахманенко_),    назвах     (_Рахмани,
Рохманівка,_Рахманівка_),   святах   (_Рахманський_Великдень_),   фразеологізмах
(_Постимося,_як_рахмани;_Віддам_на_Рахманський_Великдень;_Поти_рахман_святий,
поки_собаки_не_обступили;_На_Юра-Івана,_на_Рахманський_Великдень_         тощо).
Індійські ж брахмани —  жерці й святі  відлюдники, шанувальники Вішну  або Шіви.
Брахманів згадує «Влесова  книга». Тож ім’я  _Харко_, пов’язане з Вішну-Харі  чи
Шівою-Харою, напрочуд пасує «брахманському» козацькому прізвищу — _Рохманенко_.

Інші    цікаві    поєднання:    _Харко_Бутенко,_Харко_Чучаренко,_Савка_Харченко,
Харко_Бойлаченко_.

ЧЕРКАСЬКИЙ ПОЛК. 35 імен і прізвищ на _Хар_ (23 — _Харко_, 8 — _Харченко_,  по 1
—  _Харкович,_Харушенко,_Харсан,_Харабурда_  (ім’я).   Явно   переважають  імена
_Харко_ й  прізвища _Харченко_. Цікаві поєднання: _Ярош_Харченко,_Харко_Бутенко,
Малаш_Харченко_  (2),  _Левко_Харсан_  (фіксується  і  форма  _Харсун_),  уперше
зафіксоване в  «Реєстрі». Козак _Березняченко_  має незвичне  ім’я — _Харабурда_
(можливо, тюркське _Карабурда_);  воно, певно, з  того ж  ряду,  що й українські
прізвища_Галябарда,_Галабурда,_топонім_Келеберда_  тощо.  Прізвище  _Харушенко_,
певно, від імені _Харуш_ (в одному з полків є _Харус_).  Це наштовхує  на думку,
що  українське _Харус-Харуш_  споріднене з індійським  чоловічим  ім’ям _Харіш_,
винятково популярним в Індії. Його має основоположник  сучасної літератури хінді
Бгаратенду  _Харішчандра_  і  легендарний цар  Сонячної  династії.  За  безмежну
щедрість  і праведність він піднісся на небо  зі  своїм народом і своєю столицею
_Харішчандрапуром_.

Черкаський полк — «найіндійськіший»  з  усіх  16 полків «Реєс<145>тру»,  у ньому
найбільше козацьких імен і прізвищ, що мають індоарійські паралелі.

Таким чином,  дані козацьких прізвищ ще раз переконують, що українці добре знали
божества Вішну  й Шіву та  деякі іхні імена, зокрема, з компонентом _Хар_—_Хара_
(_Хар_) і _Харі_.  І то  з дуже  давніх  часів. Це  й  засвідчує боспорське ім’я
_Хардей_.






5. Матирдей




Це вже не боспорське,  а сучасне українське прізвище — однієї моєї дописувачки з
Умані.  1995  року  Світлана  Матирдей,  п’ятикурсниця  Педагогічного  інституту
(факультет загальноосвітніх дисциплін), надіслала мені  листа, де розповіла  про
своє  зацікавлення Індією,  її  мовами, культурою,  релігіями,  про те,  скільки
спільного  вона  виявила  в  мові,  віруваннях, обрядах,  міфології,  фольклорі,
народній медицині українців та індійців,  і про  своє непохитне переконання,  що
українці й індійці — близькоспоріднені народи.

Мене вразила ця її  захопленість Індією, і  я  не раз  задумувався: що  спонукає
дівчину так самозабутньо любити  Індію, самотужки  шукати й  знаходити свідчення
спорідненості двох народів, так  сьогодні віддалених  географічно. Навряд  чи це
міг бути вплив тільки індійських фільмів, музики чи  прочитаних книжок. Тут мало
бути щось інше,  глибинніше. І з  часом я все певніше схилявся до думки, що  цей
інтерес  закладений  на генному  рівні,  він,  так  би  мовити,  в  крові.  Мені
траплялося зустрічати людей, щирих українців, забезпечених, з добрим фахом, а їх
якась  внутрішня  сила  спонукає  вивчати не якусь  модну,  престижну,  а  якусь
індійську мову,  скажімо, хінді. А  потім виявлялося, що прізвища  в них  цілком
«індійські», наприклад,  _Судас_  чи  _Шаравара_. І це багато  що пояснює.  Ім’я
_Судас_ має ще  в «Ріґведі» знаменитий цар, який  здолав коаліцію десяти ворожих
йому племен; ім’я  це з  санскриту пояснюється як  «Щедрий на пожертву (богам)».
Прізвище _Шаравара_ із санскриту означає «Стрілець» (ТРС, 116).

Так само і з моєю  уманською дописувачкою: прізвище її теж  цілком «індійське» —
_Матирдей_. У ньому _дей_, певно, те ж саме, що й у боспорських іменах _Балодей,
Сакдей,_Хардей_, і споріднене  з санскр. _deva_  й  хінді _dev_  — «бог».  Можна
припустити, що  українське  прізвище _Матирдей_  —  українізована форма  санскр.
_Мітрадева,_хінді_Мітрадев_,  «Мітра-бог» — ім’я ще ведійського божества Сонця і
Мирного  договору.  В сучасних  індійських  мовах  слово  _мітра,_мітр_ (означає
«друг», «приятель») й  ім’я  _Мітра_ може  прибирати форм _Мітар,_<146>  _Мітір,
Мітр,_Міхр,_Міхір_ тощо. Подібної трансформації це ім’я зазнало на слов’янському
ґрунті,  прибравши  остаточної  форми  _Мир_, яка  відбита  в іменах _Володимир,
Мирослав,_Славомир,_Яромир,_Драгомир,_Мирон_   тощо,   в    українських   назвах
_Миргород,_Миропіль,_Миропілля,_Мирогоща,_Миронівка_ та ін.

Проте  можливе  й інше  пояснення  прізвища  _Матирдей_.  Санскрит  знає  чимало
чоловічих і жіночих імен  з  компонентом _matri_ — «мати», який може означати  й
«земля». _Матрі_  — персоніфікована  жіноча енергія основних чоловічих  божеств,
їхня _шакті_ — сила, потуга. _Матрі_ також дружини семи мудреців-ріші,  втілених
на небі  як  сузір’я  Семи Мудреців  (Велика Ведмедиця). Ці  матрі-матері  тісно
пов’язані з поклонінням  Шіві: вони, за міфом, зростили Сканду, бога війни, сина
Шіви та  його дружини. _Матрі_ —  одне з  імен дружини  Шіви,  а  також  Лакшмі,
дружини Вішну  — богині багатства й сімейної  злагоди,  причетної до  весільного
ритуалу, як і балтійська Лайма й слов’янська Лада.

Ім’я  _Матріка_,  «Божественна  мати»,   мала  дружина  Ар’ямана  —  ведійського
божества, покровителя весіль, звичайно  згадуваного разом із  Мітрою та Варуною.
Крішна в «Бгаґавадґіті» ототожнює себе з Ар’яманом.

Чоловічі імена з _matri_ — «мати»: _Матрічета_ — «Шанобливий до матері» (санскр.
_chetа_споріднене з укр.  _поштивий_  і  рос.  _чтить,_учтивый_);  _Матрідатта_,
«Даний  матір’ю»,  «Даний  божественними  матерями»   —  зокрема,  ім’я  Сканди;
_Матрінандана_, «Материнська радість/втіха»  — ще одне ім’я Сканди; _Матрівішну_
— «Лакшмі й Вішну» (HN, 257).

Індійського  імені  чи  прізвища _Матрідеві_,  «Мати-богиня»,  поки  виявити  не
вдалося, але  існування його цілком імовірне. Свідченням цього є хоча б  санскр.
_матрідей,_матардей_,  досл.  «матеребожний»  —   ними   означають   людину,  що
боготворить, обожнює матір, шанує  її, як бога  (SED, 434). Значенням _матрідей_
близьке до імені _Матрічета_ — «Шанобливий до матері». Тож ім’я _Матрідей_ могло
існувати, а може, десь і існує, тільки ми про нього поки не знаємо. А що санскр.
_matri,_mata,_matar_   тотожне  укр.  _мати,_матір_,  то  природно,  що  санскр.
_матардей_ відповідатиме укр. _матірдей/матирдей_.

Слід  зазначити,  що з _matri_ є  чимало санскритських термінів, які  перейшли в
сучасні   індійські  мови.  _Матрі-кула_  —  материнський  рід;  _матрі-ґріх_  —
пологовий будинок; _матрі-чакра_ — божества, які втілюють у собі жіноче  начало;
_матрімата_ — бабуся (материна мати), _матрі-пуджа_ —  обряд  поклоніння предкам
напередодні весілля;  _матрі-пакша_  —  рід  матері,  <147>  родичі  по  матері;
_матрітва_ —  материнство;  _матрі-бгумі_ —  батьківщина;  _матрі-бгаша_ — рідна
мова; _матрі-сатта_ —  матріархат; _матрі-снех,_матрі-прем_ — материнська любов,
материнська  ласка  (санскр.  _sneh_  споріднене  з  укр.  _ніжність_;  ХРС,  ІІ
361–362).

Цікаве  вже згадуване чоловіче  ім’я  — _Матрівішну_,  тотожне чоловічому  імені
_Лакшмівішну_. Воно допомагає пролити світло на українське прізвище _Колодій_  і
на свято _колодій_, відзначуване навесні.  Одне з імен Вішну — _Чакрадева_, його
складають елементи _чакра+дева_. Де _чакра_ — божественний диск, атрибут і зброя
Вішну й Крішни. Індійське прізвище _Чакравартин_, або _Чакраварті_, утворене від
терміну  на  означення  могутнього  правителя,  має  слов’янський  еквівалент  —
_Коловрат_ (захисник Рязані від татаро-монголів — Євпатій _Коловрат_). Тож можна
припустити, що ім’я Вішну  й Крішни — _Чакрадева_  тотожне українському прізвищу
_Колодій_, де _дій_ відповідає боспорському _дей_, хінді _dev_ та санскритському
_deva_ — «бог». Тобто виходить,  що індійські _Чакрадева,_Чакрадев_ відповідають
українським _Колобог,_Колодей,_Колодій_.

Санскр. _chakra_ —  «коло», «колесо»,  «кружало», «круг», «диск» може означати й
«сонце».  Тож _Чакрадева_,  отже,  й  _Колодій_, може  ще  означати  _Сонцебог_.
Грецький  Аполлон  — сонячне  божество, як  і  Вішну-Крішна,  він теж  озброєний
диском, що уособлює  Сонце.  А  боспорські царі,  особливо з династії Перісадів,
шанували Аполлона. Це  недвозначно засвідчують тогочасні написи. Скажімо, 180 р.
до н.е. цар  Перісад IV (ім’я має індійські паралелі), підніс святилищу Аполлона
в  Дельфах  золоту таріль,  яка вочевидь символізувала Сонце.  Деякі  з нащадків
Перісадів   мали    ім’я    _Аполлон_.    А   грецький   _Аполлон_,   індійський
Ґ_опалан_-Ґ_опала_  й український  _Купала_ тотожні не  лише  функціонально,  їх
об’єднує  спільне  походження  й однакове значення  їхніх імен  — «Пастух,  Цар,
Охоронець землі» (детальніше див.: ТРС, 93–99). <148>






Розділ III. МІФ І КОМЕНТАР





Місяць-Чандра й Зірка-Тара




Чандру-Місяця творець світу Брахма настановив володарем над планетами й зірками,
тваринами  й  рослинами.  Чандра посвятився  на престол  і став  царем. Та потім
запишався своєю вродою, славою і владою. Дійшло до  того, що навіть у наставника
богів Брихаспаті  він викрав його дружину,  прекрасну Тару. Як не просили Чандру
боги  й  сам Брахма  повернути жінку чоловікові — той не  відпускав  її.  Шукра,
наставник асурів і вічний суперник Брихаспаті, став на бік Чандри.  Боги на чолі
з Індрою заступилися за Брихаспаті.

І  почалася між  богами й асурами війна за красуню Тару. Божественну рать очолив
Рудра, асурську — Шукра. Битва між  могутніми супротивниками була така  люта, що
Земля стрясалася до  самісіньких  глибин. І  Земля, не  на жарт налякана, почала
благати  Брахму припинити страхітливу січу.  Тоді Брахма  звелів  Рудрі й  Шукрі
замиритися, а Індра звільнив Тару й повернув чоловікові.

Жінка повернулася додому вже вагітною, тож невдовзі народила сина. Кожен, Чандра
й Брихаспаті, вражені його вродою, хотіли мати його своїм сином.  Щоб залагодити
їхню суперечку, боги звернулися до молодої матері:

— Таро, скажи нам, хто насправді батько цього чудового сина?

Але жінка мовчала, ніяково потупивши погляд. Ніхто не міг добитися від неї бодай
слова. Тоді до неї підійшов сам Брахма:

— Скажи ж, доню моя, чий це син — Чандри чи Брихаспаті?

— Чандри! — ледь чутно прошепотіла Тара.

Чандра невимовно зрадів,  почувши  це.  Він  назав сина _Будга_, тобто _Мудрий_,
Брахма ж зробив його владикою  однойменної планети. Тара лишилася з чоловіком, а
Чандра  взяв  у дружини  27 прекрасних доньок  бога-отця  Дакші  —  27  сузір’їв
місячного  неба.  Найчарівнішою  з них була  Рохіні,  і  вона  стала улюбленицею
Чандри. Він знав  тільки  її, а інших дружин  наче  й  не помічав. Ображені його
неувагою, ті прийшли до батька:

— Таточку, зроби так, щоб він усіх нас однаково любив.

Дакша закликав до себе зятя й дорікнув йому:

— Не годиться виділяти котрусь із дружин, треба з усіма ладнати й усіх шанувати.
Тоді не буде ніяких нарікань. <151>

— Гаразд, я всіх шануватиму, — пообіцяв Чандра.

Але чинив і далі, як раніше. І  невдоволені доньки знову прийшли  до всесильного
батька:

— Таточку, він не відходить від Рохіні, знає тільки її!  Як  же нам терпіти таку
зневагу! Ми лишимося тут, не повернемося до нього.

Дакша ще раз закликав зятя, і той знову пообіцяв любити всіх дружин. Ті повірили
йому й  повернулися додому. Але нічого не змінилося. Утретє мусили йти доньки зі
своїми жалями до батька:

— Він і далі нехтує нами! Зарадь же чимось, таточку любий!

І розгніваний  Дакша наслав на Чандру недугу  — той почав марніти. Слабшало його
світло, темнішали ночі, в’янули трави й спадали з  тіла живі істоти.  Небожителі
кинулися до Чандри:

— Що з тобою діється,  Чандро? Раніше ти висявав своєю красою —  де ж тепер вона
поділася? Чому ти все хирієш?

Чандра розповів їм про покару тестя, і боги подалися до Дакші:

— Змилуйся над  Чандрою, зніми з нього свій прокльон! Від  нього майже нічого не
лишилося! Все  живе марніє разом із ним, і  ми теж.  А якщо  ми  переведемося на
ніщо, то що ж тоді буде зі світом?

Зласкавившись, Дакша мовив:

— Я  зніму  з нього  прокльон, але  не  весь  — віднині  він  то  повнітиме,  то
худнутиме.  Тож нехай Чандра піде на берег  Сарасваті  й там, де вона  впадає  в
море, зануриться в її води і змиє свій гріх.

Чандра  так  і  зробив:  пішов до моря,  омився  в священних водах  Сарасваті  і
очистився  від гріха.  І відразу почав повніти,  набиратися сили,  його  чарівне
світло знову осяяло всесвіт. Невимовно тішилися боги й люди, тварини й  рослини,
повернуті до життя. А Дакша наостанок нагадав зятеві:

— Будь лагідний і уважний до своїх дружин, люби їх!

Відтоді Місяць-Чандра убуває  впродовж темної своєї половини і прибуває упродовж
світлої.

Сюжет  про  війну  богів та  асурів  через  викрадення  красуні Тари,  частий  в
індійських джерелах, відноситься  до  ще ведійських  (трипільських) часів.  Його
бачимо  в  «Рамаяні»,  де злий Равана викрадає Сіту, дружину  царевича  Рами,  в
грецькому епосі, де Троянська  війна спалахує через викрадення прекрасної Єлени,
в українському фольклорі, особливо казках і веснянках.

Міф має виразну астральну символіку, що видно з імен головних персонажів: _Тара_
— «Зірка» й  _Чандра_ — «Місяць». _Будга_ — син Чандри й Тари, уособлює  планету
Меркурій, _Брихаспаті_ — Юпітер, _Шукра_ — Венеру, _Дакша_ — батько 27 сузір’їв,
дружин  Чандри,  одна  з  яких  —  _Рохіні_.  Поза  сумнівом, міф  <152> містить
винятково цінну інформацію, здатну багато що прояснити. Але ми звернемо увагу на
деякі українські паралелі до персоналій міфу.  Бо на Київщині є місто _Тараща_ й
річка та село _Шандра_, а в Індії _Тарагарх_ — «Зірка-фортеця», річка _Чандра_ й
місто _Чандрапур_. Ведійський  Рудра  —  це  слов’янський  Род,  а на  Черкащині
існувало  літописне  місто Родень. В іншому  міфі Рудра-Шіва  вогненною  стрілою
руйнує  обнесене трьома  валами  місто  асурів  Тріпуру,  а  назва  _Тріпура_  —
«Тримісто»  тотожна назві _Трипілля_. У  міфі з «Ріґведи» асурське плем’я паніїв
ховає  корів (уособлення достатку),  за  якими полює  Індра,  в далеких краях за
річкою Раса (ТРС, 153–163). Що перегукується з Россю, в гирлі якої стояв Родень,
і з _Панікарчею_ біля Ржищева (прізвище _Панікар_ і зараз поширене в  Україні та
Індії). Брихаспаті мав ім’я  _Дгір_ — «Мудрий», а київський князь звався  _Дір_.
Ім’я _Будга_, сина Чандри й Тари та планети Меркурій, теж означає «Мудрий».

Із  Тарою-Зіркою  і Чандрою-Місяцем пов’язана  українська весільна  обрядовість.
Молода у наших  весільних піснях — _зоря,_зірка,_княгиня,_красна_,  а  молодий —
_місяць,_князь_. «Іде  хлопець  до  дівки, як місяць  до зірки» —  співається  у
весільній пісні.  В іншій архаїчній  пісні молоді —  місяць і зоря, що змовилися
зійти  на  небо й освітити землю,  звеселити звірів у полі  й спізнілих гостей у
дорозі:

 Слала зоря до місяця:
 — О місяцю, товаришу,
 Не зіходь ти раній мене;
 Зійдемо обоє разом,
 Освітимо небо й землю,
 Зрадується звір у полі,
 Зрадується гость у дорозі!
 Слала Мар’я до Іванка:
 Ой Іванку, мій сужений,
 Не сідай ти на посаду,
 На посаду раній мене;
 Сядемо обоє разом,
 Звеселимо ми два двора;
 Ой первий двір — батька твого,
 А другий двір — батька мого

    (Вовк, 235).
До Місяця  причетне число «7»,  а  весільний коровай роблять 7  молодиць, у яких
живі  чоловіки. Вимішуючи тісто, жінки співають, що вода для святого короваю з 7
криниць, мука в 7 міхах з пшениці, зрослої  на 7 полях, до короваю  вбито 7 яєць
від  7 білих  курей, масло  для короваю  —  з  7 кадовбів, збите  з молока від 7
телиць. У ведійських індійців  священну сому,  що її полюбляв Індра,  готували 7
жінок з роду молодої; їм давали епітет корів, а сому звали їхнім биком (_Сома_ —
інше  ім’я Місяця-Чандри, а слово  _коровай_ споріднене зі слов. _karv_/_korv_ —
«корова», «бик»).  Коровайний  обряд супроводжують  пісні,  звернуті  до  матері
молодої, і саме вона ліктем витискує в <153> короваї місце, куди кладуть фігурки
місяця і зірок (Вовк, 146, 196, 199, 319).

Чандра  зображається мідянисто-рудавим, у  нього червоний стяг,  його  колісницю
тягне антилопа. Місяць поїть богів амрітою  упродовж світлої половини місяця,  а
предків — упродовж темної.

Індійський  місячний зодіак має 27  (іноді  —  28)  сузір’їв,  які  ще  у  ведах
виступають  дружинами  Чандри.  Кожну  справу  слід  починати  при  сприятливому
розташуванні Місяця у сузір’ях. Гороскоп людини тлумачився саме з характеристики
сузір’я,  в якому перебував  Місяць. А Рохіні  —  винятково сприятливе  сузір’я.
Крішна  народився,  коли  Місяць  перебував  саме  в  ньому.  Ретельно  вивчивши
давньоіндійські пам’ятки, вчені виснували, що  ця подія сталася 19/20 липня 3228
року до н.е. Тобто Крішна народився понад 52 столітття тому. А він добре відомий
Україні. «Влесова  книга»  знає божества _Вишень_  і _Кришень_ (такі  ж прізвища
мають  сучасні  українці),  а  Крішна — земне  втілення  Вішну. У Черкаському  й
Переяславському  полках  козаки мали прізвище _Кришненко_,  а  в інших полках  —
імена _Кришко,_Крешко,_Криско_.  Популярне ім’я Крішни — _Ґопал,_Ґопала_ відбите
в  козацьких прізвищах,  у топонімах (_Гупали,_Гупалівщина_) й  назві  _гопак_ —
улюбленого танка запорозьких козаків.

Батьком  Крішни був Васудева, що мав двох дружин. Від однієї народився Крішна, а
від другої — Баладева, старший брат Крішни. За іншим міфом, Крішна народився від
чорної, а Баладева — від білої волосини Вішну, тому братів ще зовуть  _Чорнобог_
(санскр. _krishna_  —  «темносиній»,  «чорний»,  але  й «красний»,  «гарний»)  і
_Білобог_.   Крішна-Чорнобог   —    воїнське   й   пастушницьке    божество,   а
Баладева-Білобог  —  землеробське,   зображається  з  плугом  і  має  імена,  що
відбивають це.

Знаменно, що матір Баладеви  звали _Рохіні_, як  і  сузір’я. В переліку сузір’їв
воно четверте,  а розташування зірок нагадує  віз,  тому  сузір’я  має  і  назву
_Шаката_ — «Віз», «Колісниця». Воно з так званих «людських» (_мануш’я_) сузір’їв
(санскр. _manusha_ —  «людина», пор. слов’янське _муж_, польське _менж_;  цигани
називають себе _мануш_).

Окрім дванадцяти знаків зодіаку ведійська астрологія використовує і  27 місячних
сузір’їв (стоянок),  або накшатр.  Кожна з накшатр займає  13° 20  зодіаку, тому
кожен   знак  включає  3  сузір’я.  Сузір’я  і   планети  бувають  трьох  типів:
_саттва-ґуна_  —  божественні,  вищі;  _тама-ґуна_  (санскр.  _tama_  —  «тьма»,
«пітьма», «морок») — демонічні, нижчі; _раджа-ґуна_ — середні, змішаної природи.
Саме  до  раджа-ґуни  —  «царської  якості»,  <154>  інакше  «людського   типу»,
відноситься Земля.

Веди описують  7  рівнів вищих і нижчих планет. Народження під  певним  сузір’ям
обумовлене кармою (добрими й недобрими вчинками) минулого життя  і промовляє про
те,  що переважає  в  свідомості  людини.  Демонічні  сузір’я  дають  пихатість,
зверхність,   марнослав’я,   прагнення  до   матеріальних   і   чуттєвих   утіх,
гіпертрофоване  себелюбство  й  богоборчеську  свідомість.  Вплив  божественного
сузір’я допомагає  підкорити почуття,  розум й інтелект вищому духовному  началу
своєї особистості й спрямувати  їх на духовне самовдосконалення. Народження  під
сузір’ям мануш’я промовляє про змішаний  вплив демонічного й божественного начал
у свідомості людини. Народжений під демонічним сузір’ям відробляє свою негативну
карму, стикається  з неабиякими  перепонами в  житті  й  тим  самим  має  нагоду
замислитися над причиною своїх страждань, прийти до самоусвідомлення.

І  навпаки,  людина,  яка  пожинає  плоди  доброї  карми  і  провадить  щасливе,
безтурботне життя, може стати духовно інертною і забути про вищі пріоритети. Але
свобода  волі звичайної  людини  обмежена,  її життя обумовлює  карма попередніх
народжень.  Ведійські астрологи вважали  положення  Місяця в  накшатрах-сузір’ях
основним покажчиком карми людини. Сузір’я Рохіні, пов’язане з Місяцем, вказує на
того, хто служить суспільству.

За  ведами,  сузір’я  Рохіні,  «Руда  корова» —  донька  мудреця  Каш’япи  (пор.
молдавські  й  румунські  прізвища  _Кассапа,_Касапа,_Касап_  тощо) й  священної
Сурабги — корови достатку, праматері корів і доньки Дакші. Дружиною Каш’япи була
й _Дану_ —  «Ріка», «Потік»,  річкова богиня, тотожна українській _Дані_. Дану —
родоначальниця _данавів_,  інакше  — асурів, старших братів богів-девів, і  мати
найголовнішого  з асурів,  Врітри —  злий  цар Ворот  або  Воротар  українського
фольклору.  А  _данави_  —  інша  назва  _ядавів_,  племені  Крішни  й Баладеви,
тотожного літописним ятвягам, які й собі мають назву _дайнови_.

Асури —  старші брати богів,  а Баладева — старший брат Крішни.  Крішна тяжіє до
девів, виступає на боці пандавів,  а  Баладева — до  асурів  і  виступає,  як  і
данави-ядави,  на боці  кауравів-коровичів, пов’язаних  із  земним світом.  Обом
божествам властива синьо-жовта  символіка: Крішна  синюватошкірий  і  має  жовте
вбрання, Балавіра — золотавошкірий  і має синє вбрання. В єдності протилежностей
вони мовби уособлюють цілокупність усесвіту.

Показово й  те,  що  дружиною Баладеви була Реваті, а Реваті — і <155>  двадцять
сьоме місячне сузір’я, і теж дружина Чандри. Ім’я _Реваті_  означає «Багата». Це
сузір’я лагідне за природою, ним керує Пушан (від санскр. _push_ — «розквітати»,
«буяти», споріднене з укр. «пишний») — ведійське божество добробуту, покровитель
худоби й подорожніх.  Пушан беззубий (зуби йому, мовить міф, вибив луком Рудра),
а їжа його — каша.

Царівна Реваті, дружина Баладеви, походила з _Сураштри_в Західній Індії, де жили
ядави-данави.  Брата  Реваті  звали  _Реват_ (пор.  укр. прізвища  _Ревут,_Реут,
Ревуцький_), а діда _Рева_. У козаків часте прізвище _Рева_ й похідні  від нього
—  тільки  в  Канівському  полку  «Реєстр»  засвідчує  7  прізвищ  _Рева,_Ревут,
Ревутенко_ й _Ревченя_, а всього в 13 полках 40 прізвищ  на _Рев_. Відсутні вони
тільки  в  Ніжинському, Чигиринському й  Черкаському полках.  Найбільше  прізвищ
_Рева_  припадає  на  полтавсько-миргородський  ареал,  що  дає  певні  підстави
трактувати цей ареал як базовий для прізвища _Рева_. З  інших прізвищ на _Рев_ у
«Реєстрі»   засвідчені   _Ревко,_Ревба,_Ревака,_Ревика,_Ревеня,_Ревниш,_Ревсака,
Ревбенко,_Ревченко_ й _Реваченко_.

Водночас  на  Полтавщині   маємо  річки  _Ревна_  й  _Ревущина_   (Лохвицький  і
Кобеляцький  райони). Цікавою  видається фонетична  подібність індійської  назви
_Рохіта/_Лохіта_  (споріднена з _Рохіні_)  й  української  — _Лохвиця_.  Санскр.
_rohita/lohita_ —  «червоний»,  «рудий» (звідки й  хінді  _lahu_ —  «кров»; пор.
слов’янське _руда_ — «кров»). Тож назва _Лохвиця_, виходячи  з санскриту, мала б
означати  «Руда»,  «Рудавиця»  (санскр. суфікс  _vati_  у  назвах тотожний  укр.
_виця_), скажімо,  за кольором  води. А лише на Полтавщині маємо 10 річок _Руда,
Рудка,_Рудька,_Руда-Лозова,_Крива_Рудка_ тощо  (СГУ, 476–479).  Причому деякі  з
них, як і річка Лохвиця, є притоками Сули.

Санскр.  _chandra_—  «світлий»,  «ясний»,  «блискучий»,   «приємний»;  «місяць»;
«Місяць-божество» (СРС, 206).

У давній і сучасній Індії ім’я _Чандра_ мають чоловіки й жінки. Входить _чандра_
компонентом у  двоосновні імена,  особливо  на  означення  богів  і міфологічних
персонажів.  Шіва,  зокрема,  має   епітети  _Чандрачуда_  —  «Місяцедіадемний»,
_Чандрамукута_  —  «Місяцекоронний»,  _Чандрамалін,_Чандрамаулі_ —  «Прикрашений
Місяцем»,  _Чандрашекхара,_Чандрапіда_   —  «Місяцекоронний»,   _Чандрадгара_  —
«Місяцедержець» тощо — Шіва зображається з півмісяцем на чолі.

Син  Шіви,  бог  війни Карттікея,  інакше  Сканда,  має  епітет  _Чандранана_  —
«Місяцеликий». _Чандрахан_,  «Чандрогон» — епітет  злого демона  Раху,  який, за
міфа<156>ми, час від часу проковтує сонце або  місяць, від чого стаються сонячні
й місячні затемнення. Епітет _Чандракумара_, «Син Місяця» має  планета Сатурн, а
планета  Меркурій  має  таких епітетів  шість:  _Чандрапутра_  —  «Син  Місяця»,
_Чандранандан_  —   «Нащадок  Місяця»,   _Чандраджа,_Чандраджат_  —  «Народжений
Місяцем», _Чандрарас,_Чандратапаг_.

_Чандраканта_,  «Дружина  Місяця» —  епітет  богині Ночі, _Чандрахас_, «Посмішка
Місяця» — шабля злого  демона Равана, що викрав  Сіту, дружину царевича Рами. На
означення   самого   Місяця   є  імена  _Чандра,_Чандрама,_Чандрамая,_Чандрамас,
Чандрін_ тощо.

Ч_андра_   входить   у  низку   важливих   термінів:  _чандраканта,_чандранаван,
чандрамані_  —  «місячний  камінь»,  який,  за  повір’ями,  розтає під місячними
променями;  _чандрапаїн_, досл.  «місяцепивець» —  птах чакора, улюблений  образ
індійської поезії,  який нібито живиться  місячним  промінням;  _чандрабгуті_  —
срібло;  _чандрабгаса_  — меч,  шабля; _чандравара_  —  понеділок,  досл.  «День
Чандри» (англ. _Monday_ — теж «День Місяця»);  _Чандравамша_ — Місячна династія;
на відміну від Сонячної  династії, друга за давністю індійська царська династія,
родоначальник  якої легендарний  цар Пуруравас;  _чандракара_ — намисто,  окремі
елементи його  мають форму місяця й  півмісяця; _чандріка_  —  «очко» на  хвості
павича і водночас прикраса для голови у формі півмісяця.

Імена  з  компонентом  _чандра_  позначені  високим соціальним  статусом  — вони
входять  в імена  богів,  царів,  мудреців,  воїнів,  назви. Скажімо, в  «Океані
сказань»  Сомадеви (ХІ ст.),  де  багато різноманітних  персонажів,  царі носять
імена         _Чандрасвамін,_Чандрашекхара,_Чандракету,_Чандрасена,_Чандрадітья,
Чандрапіда_,   а  цариці  й   царівни  —  _Чандраваті,_Чандралєкха,_Чандрарекха,
Чандрапрабга,_Чандрашрі,_Чандраматі_ тощо. До  речі, інше ім’я  Місяця-Чандри  —
_Сома_, а саме ім’я _Сомадева_ означає «Місяць-бог».

Слово _чандра_ — «місяць» приєднується  також до імен богів і епічних героїв, що
підсилює  їхню  святість  і підкреслює любов  до них,  наприклад, _Бгаратчандра,
Крішначандра,_Рамачандра,_Хемачандра_.   Шіви  стосуються  такі  імена   з   цим
компонентом:             _Ґірішачандра,_Ішварачандра,_Кешавачандра,_Умешачандра,
Махешачандра,_Шівачандра_ тощо.

В Індії є  міста й села з компонентом _чандра:_Чандрапурі_ — місто, _Чандракана_
— село на півдні Західної Бенгалії; стародавнє місто _Чандері_ — ним, за міфами,
правив цар Шішупала — суперник Крішни на руку й  серце Рук<157>міні, яку  Крішна
відбив у нього, викравши прямо з весілля.

Як  річка _Шандра_  в Україні, так річка _Чандра_  є і в Індії. Вона, та ще інша
річка — _Бгаґа_, сучасна вимова якої — _Бгаґ_ (пор. укр.  _Бог,_Буг_), утворюють
ріку _Чандрабгаґа_ (сучасна ріка _Ченаб_ у Пенджабі).  Вона  й іще чотири ріки —
Шатадру, Віпаша, Іраваті  й Джелам  —  творять  так званий  _Пенджаб_,  інакше —
_Панчанад_, тобто  _П’ятиріччя_.  Причому деякі з цих  пенджабських річок,  як і
Чандра  та Бгаґа, мають семантично-етимологічні  відповідники в  Україні.  Назва
_Джелам_ перегукується з  назвою кримської  річки — _Джальман_ (СГУ, 169), назва
_Шатадру_  напівсемантично-напіветимологічно  тотожна  назві  _Стоход_,  притоки
Прип’яті (в обох  назвах  перші  компоненти  _шата_ й  _сто_  — тотожні, а другі
несуть однакове значення, бо санскр. _dru_ означає «бігти», «плинути» (пор. укр.
_дременути_, рос. _удирать,_ гідроніми типу _Драва_).

Санскритське _чандра_ — «місяць» має паралельну форму _чандіра_, а також сучасні
форми  мовою  хінді  _чанд,_чандр,_чандар,_чандер_  тощо.  Наприклад,   прізвище
відомого індійського  письменника  — _Крішан_Чандар_ (1915–1977), чотири  романи
якого й десяток оповідань переклав українською автор  цих рядків, іноді пишеться
і як _Крішен_Чандер_. Де _Крішен_ (пор. у «Влесовій  книзі» —  _Кришень_) — дещо
видозмінена  форма  імені   _Крішна_.  А  _Чандар,_Чандер_  тотожні  компонентам
_Шандар,_Шандер,_Шендер_   у   козацьких   і   сучасних  українських   прізвищах
_Шандаровський_  (Брацлавський   полк),  _Шандеровський_   (Корсунський   полк),
_Шендеровський_  (Миргородський полк),  а також в українських топонімах. Що ж до
переміни   _ч/ш_,  то  прикладів  цього   чимало  й   на  українському   грунті:
_Бучма_—_Бушма,_Чудря_—_Шудря,_Чандала_—_Шандала_.

За «Реєстром» 1649 року, козацькі прізвища на _Шандар/_Шандер/Шендер_ фіксуються
в  6  полках  із 16;  їх  тут  всього 8. Із  них  по 2  прізвища  в Корсунському
(_Шандеровський_)  та  Полтавському  (_Шендеровченко,_Шендрик_), по  одному  — в
Білоцерківському  (_Шендерка_), Брацлавському  (_Шандаровський_), Миргородському
(_Шендеровський_)  і  Прилуцькому   (_Шендрик_)  полках.  Найбільше  прізвищ  із
закінченням  —   _ський_  (4),  причому   3   мають   написання  _Шандаровський,
Шандеровський_  і _Шендеровський_.  Що  засвідчує  неусталеність  і  незвичність
сприйняття цих  прізвищ, а  ще  те, що вони могли  бути  утворені  на  означення
вихідця з населеного пункту, назва якого має в основі _Шандар/Шандар/Шендер_. Та
оскільки в Миронівському  районі на Київщині маємо гідронім і  топонім _Шандра_,
то, очевидно,  за  первіс<158>ну  й  найбільш  точну  слід  прийняти саме  форму
_Шандр_,  з  якої утворилися форми  _Шандар,_Шандер_  і _Шендер_.  Подібне явище
спостерігається і з індійським _Чандр_, яке й собі має сучасні форми _Чандар_  і
_Чандер_.

Тож існує певне розмаїття козацьких прізвищ  на  _Шандр_/_Шандар/Шандер/Шендер_.
Менше  це  відбилося в назвах:  на  Тернопільщині маємо потік  _Шендерка_  (пор.
прізвище  козака  Білоцерківського полку  —  Матвій _Шендерка_). Та  здебільшого
назви містять основу _Шандр_, очевидно, найдавнішу й тотожну санскр.  _Чандра_ —
«Місяць». А Місяць винятково популярне в українському фольклорі небесне світило,
рясно відбите в піснях, весільному обряді, уявленнях українців.



ПРІЗВИЩА НА _ШАНДР_ У ЗАПОРОЗЬКИХ КОЗАКІВ

(за «Реєстром» 1649 р.)

Санскр.  _chandra_  — «місяць» в  індійських  мовах має форми _chandar,_chander,
chender_ тощо,  що  відбилося в сучасних іменах  і  назвах. Це саме  бачимо і  в
українських прізвищах та назвах.

ШАНДЕРОВСЬКИЙ Василь (133; Корсунські полк і сотня).

ШАНДЕРОВСЬКИЙ Савка (152; Корсунський п., с. Герасименкова).

ШАНДАРОВСЬКИЙ Хар (246; Брацлавський п., с. Горячкоцька).

ШЕНДЕРОВСЬКИЙ Процик (381; Миргородський п., с. Поповська).

ШЕНДЕРОВСЬКИЙ Федір (414; Полтавський п., с. Зінківська).

ШЕНДРИК Іван (427; Полтавський п., с. Лукомська).

ШЕНДРИК Іван (448; Прилуцький п., с. Переволачинська)

ШЕНДЕРКА Матвій (169; Білоцерківські полк і сотня).

У  сучасних   українців   побутують   і  прізвища  _ШАНДРА,_ШАНДРУК_,  _ШАНДРЮК,
ШАНДРОВСЬКИЙ,_ШИНДЕР_.



УКРАЇНСЬКІ НАЗВИ НА_ШАНДР_

(«Словник гідронімів України», сс. 617–618, 620)

ШАНДРА (інші назви —  _Руда,_Шевелиха_) —  річка, л. Росави, л. Росі, п.  Дніпра
(Миронівський р-н на Київщині); там же — село Шандра.

ШАНДРИГОЛОВА — річка, л. Нетриусу, л. Сіверського Дінця, п. Дону.

ШАНДРИГОЛОВЕ — село (Донецька обл., Краснолиманський р-н).

ШАНДРОВА — річка, л. Збруча, л. Дністра (Хмельницька обл.).

ШАНДРОВЕЦЬ  — потоки,  1) л. Опору, п. Стрия, п. Дністра (Львівська обл.); 2) п.
Свічі,  п. Дністра  (Івано-Франківська  обл.);  3)  с. Хащів  (Турківський  р-н,
Львівська обл.).

ШАНДРІВСЬКИЙ — потоки,  1) л.  витік Хустця,  п. Тиси, л. Дунаю <159> (Хустський
р-н, Закарп. обл.); 2)  с. Тур’я Поляна (Перечинський р-н, Закарп. обл.); тут же
гора Шандрувка.

ШАНДРІЯЩИК — потік, л. Турбату, л. Брустурянки, л. Тересви, л. Дунаю (Тячівський
р-н, Закарп. обл.); там і полонина Шандріяски.

ШАНДОРИКІВ — потік, (Воловецький р-н, Закарп. обл.).

ШЕНДЕРКА — потік, п. Гнилої, п. Збруча, л. Дністра (Тернопільська обл., нижче с.
Будки).

ШЕНДРИГОЛІВ — ручай, л. Нетриуса, л. Сіверського Дінця, п. Дону (Донецька обл.);
там же — слобода Шендриголова.

ШИНДРІВКА — потік, с. Шешори (Косівський р-н, Закарп. обл.).



ІНДІЙСЬКІ НАЗВИ З _CHANDRA_

(За: Law, B.С. Historical Geography of Ancient India, Delhi, 1984)

ЧАНДРА — ріка в Пенджабі, яка зливається з рікою Бгаґа і творить Чандрабаґу.

ЧАНДРАБГАҐА  —  «Чандра  +Бгаґа».   Одна  з   п’яти  річок,   що  творять  назву
_Пенджаб_-_Панчанад_  — «П’ятиріччя»  (Північна  Індія), нинішній _Ченаб_.  Інші
чотири  (першими подані  давні  назви): _Шатадру_  (Сетледж),  _Віпаша_  (Біас),
_Іраваті_  (Раві),  _Вітаста_ (Джелам). Назва  _Шатадру_  —  значеннєвий двійник
назви  _Стоход_,  притоки  Прип’яті;  з  назвою  _Джелам_  споріднений  гідронім
_Джалман_ у Криму; назв (і річок) з компонентом  _Іра/Ір_, що в назві  _Іраваті_
чимало в Україні (_Ірва,_Ірванець,_Ірпа,_Ірпінь,_Ірпиця,_Ірклія,_Ірдинь_ тощо).

ЧАНДРАБГАҐА  тотожна _Аsikni_  «Ріґведи»,  _Аkesines_  Арріана, _Santabaga_  або
_Sandabal_   Птолемея.    Утворена    злиттям   річок   _Чандра_    й    _Бгаґа_
«Маркандея-пурана» знає дві річки з такою назвою (72–73). Інша назва — ЧАНДРІКА.

ЧАНДРАВАЛЛІ — за 45 миль на південний  захід  від  Брахмаґірі —  «Гори Брахми» в
Південній Індії (146).

ЧАНДРАВАСА — «Чандроосельна», «Чиє житло — Місяць». Ріка.

ЧАНДРАВАТІ  —  «Чандровиця» (санскритський  суфікс  _vati_ тотожний українському
суфіксу  _виця_, особливо  в  назвах).  1) Давнє місто,  яке  дехто ототожнює  з
Sandrabatis Птолемея. Руїни міста можна бачити миль за чотири на південний захід
від дороги на  Абу (Раджастхан, Центральна Індія);  2)  місто  на  лівому березі
Ґанґи неподалік Бенареса (Північна Індія; 312, 73).

ЧАНДРАҐІРІ — «Чандрогора»,  «Місячна гора». Пагорб у  відомому джайнському місті
Шравана-Белгола біля міста Майсор (Південня Індія). У давні  часи був відомий як
_Deya_Durga_ — «Богиня Дурґа» (146). <160>

ЧАНДРАДВІПА — «Острів Чандри», «Місячний острів».

ЧАНДРАКУТА — «Чандровершинна»,  «Місяцесяйна вершина».  Священна  гора  в Ассамі
(Східна Індія).

ЧАНДРАМАЛА — «Місяцевінкова», «Вінок Місяця». Ріка.

ЧАНДРАНАТХА — «Чандроцар».  Улюблена  гірська  вершина Шіви  в  Бенґалії (Східна
Індія). За переказами,  саме тут упала права  рука Саті, дружини Шіви, відрубана
диском-чакрою Вішну. На вершині стоїть храм Шіви (215).

ЧАНДРАПУРА — «Чандропіль». Ідентифікується  з  нинішнім  _Чандпуром_  (_Чанд_  —
сучасна  форма санскр. _Чандра,_Чандр_) на південь від Сівані й на захід  від р.
Вен-Ґанґа (Центральна Індія; 312).

ЧАНДРАПУРІ,  або  ЧАНДРІКАПУРІ  —  1) джайнська назва міста Шравасті,  важливого
торговельного,  культурного й релігійного центру Північної Індії. Тут народилися
два джайнські  тіртханкари-спасителі  (125);  2) ототожнюється  з _Чандрачі-Мет_
(Західна Індія). <161>






Ведійська _сура_, давньоукраїнська _суриця_




Посеред землі на горі Сумеру, яка вершиною сягає неба й довкола якої обертаються
зірки й планети, зібралися  колись боги на раду: як  позбутися дошкульних навіть
для богів недуг і старості. Довго думали вони, аж урешті бог Вішну мовив:

– Ідіть зі своїми старшими братами асурами до великого  океану, гуртом сколотіть
його й добудьте амріту — трунок безсмертя.

Боги замирилися  з асурами  —  своїми  вічними супротивниками,  пообіцявши чесно
поділитися амрітою. За мотуз слугував змій Васукі, за колотівку — гора  Мандара,
що здіймалася в небо й входила  в  землю на однакову висоту й глибину. Черепаха,
що тримає на собі світ,  спустилася  на дно, їй на  панцир поставили низ гори, а
гору  обкрутили змієм.  Асури взялися за змія від голови, а боги — від хвоста, й
почали розкручувати гору,  сколочуючи  океан.  Спершу океанські води, змішані  з
соками трав  і дерев, стали молоком, потім сметаною  і наостанок  — маслом. Коли
боги й асури вже добряче стомилися, на поверхні виринув Місяць, а за ним у білих
ша<161>тах постала Лакшмі,  богиня щастя й краси  — вона одразу  пригорнулася до
грудей Вішну. Потім з’явилися прекрасна діва Рамбга,  ватажкиня апсар-русалок  і
Сура, богиня хмільних  напоїв, яку боги прийняли, асури ж — ні. Тому богів-девів
відтоді ще зовуть _сури_, а їхніх суперників — _асури_, не-боги.

За ними постали з океану білі кінь Уччхайшравас і слон Айравата, чарівна  корова
Сурабгі  —  сповнювачка  бажань,  чарівне  дерево  паріджата,  коштовний  камінь
каустубга, мушля  й булава. Останнім вийшов із Молочного океану Дганвантара, бог
лікування і зцілення — він тримав у руках чашу з амрітою, напоєм безсмертя. Боги
й  асури кинулися  до неї,  щоб запопасти собі.  Тоді  Вішну обернувся  неземною
красунею і  рушив до асурів. Ті, вражені, забули про  все, а  коли  схаменулися,
було вже пізно. Вони кинулися за  богами  навздогін, щоб відібрати амріту силою,
але марно. З розпуки й скрухи асури забилися під землю й на дно океану.

А  14  коштовностей  (_чатурдаса-ратнам_),  добуті  з  Молочного   океану,  боги
розподілили між  собою. Півмісяць прикрасив зачіску Шіви.  Чарівне дерево,  білі
кінь Уччхайшравас  і  слон  Айравата  дісталися  Індрі, чарівна  корова  —  семи
мудрецям-ріші, що  уособлюють на  небі  Велику Ведмедицю.  Русалка-апсара Рамбга
піднеслася до  небесних  музик —  ґандгарвів. Лакшмі,  морська  мушля,  булава й
коштовний  камінь каустубга дісталися Вішну,  на  пораду  якого й  добули амріту
(МДИ, 68–72).

У давньоіндійській міфології _Сура_  — персоніфікація хмільного напою, інше ім’я
її —  _Сурадеві_, «Сура-богиня».  Або _Варуні_, «Варунина»  —  дочка або дружина
Варуни,  бога світоладу й  моря, покровителя воїнського стану й  царської влади,
тотожного слов’янському  Дажбогу, грецькому  Посейдону,  скіфському Тагимасаду й
іранському Ахурамазді (детальніше див.: ТРС, 68–81). _Сура_ також —  «бог» (пор.
протиставлення _сура:_а_-_сура_—_бог:_не-бог_).

Асури  —  нащадки мудреця  Каш’япи та  його  дружин  Діті й  Дану, через  що, за
матерями, вони —  _дайтьї_  і  _данави._Данави_ ж  — інша назва ядавів,  племені
Крішни та його старшого брата Баладеви, імена яких рясно відбиті на українському
терені. Баладева, як  і його плем’я, неабияк полюбляв спиртне, через що й звався
_Мадгупрія_  —  «Медолюб».  Саме  надуживання  спиртним,  за  «Махабгаратою»,  і
призвело  ядавів до загибелі — вони перепились і перебили  один одного. Ядави  ж
тотожні літописним  ятвягам, які й  собі  мають  назву  _дайнови_.  У  «Ріґведі»
терміном _асура_  означали  всемогутніх  Індру  й Варуну,  <162>  а в  іранській
«Авесті» —  Ахурамазду,  верховне зороастрійське  божество, ім’я  якого  означає
«Асура Мудрий» (інд. _asura_ = іран.  _ahura_, інд. _soma_ = іран. _haoma_, інд.
_sura_  = іран. _hura_).  Одним з імен Індри є _Сурапрія_, яке воліють тлумачити
як «Улюбленець богів», «Боголюб». Проте Індра був неперевершеним любителем соми,
а  сома  й  сура часто ототожнюються.  Тож імовірніше  буде тлумачити  його ім’я
_Сурапрія_  як «Суролюб», у руслі ще одного його імені — _Сомапрія_, «Сомолюб» й
імені Баладеви — _Мадгупрія_, «Медолюб».

Сура  вважалася  асурським  напоєм, а сома — девівським,  божественним.  Жрецька
традиція визнає вживання сури тільки при воїнських обрядах. Одноденний воїнський
обряд  _ваджапея_  (санскр.  _peya_  =  укр.  _пій_ у  словах  _водопій,_напій_)
передбачає колісничні перегони й пиття сури, при інших урочистостях забороненої.
При обряді  _аґніштома_  жертвувач  торкається рукою  посудини  з сомою,  а його
дружина — з сурою. З чого можна припустити, що чоловік при обрядах ототожнюється
з  Сомою-Чандрою-Місяцем, а дружина  —  з Сурою-Зіркою-Зорею (пор. укр. _зоря_ —
санскр. _сур’я_, а також слова весільної пісні: «Іде хлопець до дівки, як місяць
до зірки»).

При обряді _саутрамаяна_ (жертвоприносини на честь Індри) згадується посудина, в
якій  тримають  суру  —  _сураґраха_  (очевидно, санскр. _ґраха_,  хінді  _ґрах_
тотожне укр.  _глек_).  При жертвоприносинах сураґраха  ставилася  на південному
вівтарі (всього вівтарів — 4), де розміщувався жертовний вогонь ахаванья. Саме з
сураграхи здійснювалося підношення сури богам. Залишки сури після жертвоприносин
або випивали учасники їх, насамперед жертвувач і його дружина, або за  належними
приписами зберігалися.  Оскільки сура  викликала сильне сп’яніння,  брахманам її
пити  заборонялося. Що  ж до приготування  сури, то для  цього використовувалося
підсмажене зерно, меляса,  дріжджі, борошно,  молоко  й  спеції  (інжир, кориця,
триплідник  тощо). Все це  мало  чотири дні постояти, а  тоді готувався хмільний
напій.

У  ряді  давніх культур існує виразний  поділ  напоїв  на наркотичні й  хмільні,
сакральні й  звичайні.  Це видно і з протиставлення соми й сури, хаоми й хури  в
індійців  та  іранців (хоч іноді _сома_ й _сура_ ототожнюються).  Таку градацію,
схоже, знали й давні слов’яни.

У  сучасній  Індії  саморобну  горілку  називають  _сура_,  а  заклад,  де  вона
продається  —  _суралая,_сурашала_ (санскр. _shala_ —  «приміщення» споріднене з
нашим _зала_  й англ. _hall_; наявне воно і в нашому _кошара_ (санскр. _goshala_
—  «місце   корів»,  «корівник»).   Можна  припустити,  що  інд.  _сура_,  іран.
_ху_<163>_ра_, укр. _горілка_ — споріднені слова, причому українське слово тяжіє
до  іранського.  Втім,  українська мова  знає  інші  назви  горілки:  _сирівець,
сурівець,_сурівка,_суровиця_. Водночас рос. _водка_ виявляє спорідненість з інд.
_варуні_,  тотожного _сура_,  де  _вара_(є і  форма _вада_) в  санскриті означає
«вода», «рідина», «волога». Цей елемент наявний  і в  імені _Варуна_, бога моря,
водних  просторів  і  покровителя воїнів. Тож  _сура_ була  воїнським, а ширше —
народним  хмільним  напоєм.  На  бучних  князівських  пирах  у Києві,  оспіваних
билинами, гідно представляли себе й предки сучасної горілки.

«На Русі єсть веселіє пити!» — гордо констатував Володимир.

Володимир Шаян, український санскритолог  із діаспори, досліжуючи феномен сури й
описи її у «Влесовій книзі», дійшов  висновку, що головним обрядом наших предків
було лиття  сури  при жертвоприносинах.  І  що опис  цієї пожертви  найвиразніше
засвідчує  зв’язок  наших предків  з  уявленнями інших індоєвропейських народів,
надто з культами _соми_ в «Ріґведі» й  _хаоми_ в «Авесті». Він дає свій переклад
рядків із «Влесової книги» (дощечка 24В), які описують спосіб приготування сури:

«Це  є  жертва наша  —  _мед-сура_ — на дев’ятисилі і шальвії удіяна і  на  Сурі
(_себто_Сонці_) ставлена  три дні. Після  них  крізь  вовну ціджена і вона  буде
нашою жертвою Богам у Прав’ї, яко вони (_Богове_) є нашими праотцями: бо ж се ми
походимо від Дажбога і стали славними від славлення Богів наших…»

І далі В.Шаян пише:

«…слово  _сура_  стрічаємо  в «Ріґведі».  Воно означає  рід  _олу_, старовинного
напою, відомого нашим предкам. В англійській мові воно звучить сьогодні _ейл_, а
пишеться _ale_. Слово _сура_ згадується в «Ріґведі» теж у зв’язку з _медом_.

Це престаровинне слово звучить там _мадгу_, але споруджували ол звичайно з інших
рослин чи  зерен.  Очевидно,  _сура_, приготована  і виплекана  на меді,  мусила
вважатися   найвищої  якости.   Звідси   наш   гімн  подає   _мед-сура_,   себто
_сура_на_меді_, або _медова_сура_.

Ця _медова_сура_ підлягала дальшому процесові її дозрівання через заправу зіллям
у ріжних часах і народів. В  нашому  тексті  названо два  зілля магічної сили, а
саме _дев’ятисил_ і _шалвія_. Оба ці зілля відомі  теж у народному лікуванні. Їх
властивості, як придатність до нашої жертви, мусять ще бути досліджені.

Тут слідує найцікавіше. Так заправлена _сура_була виставлена  три  дні на сонці.
Це скріплювало, очевидно, дію сильної і бурливої ферментації так, що алкоголічні
і евфорично активні властивості цього напою були скріплені. Цей <164> процес був
закінчений своєрідною дистиляцією,  яка полягала на тому, що сферментований плин
перепускали через вовнисту шкіру вівці, яка служила густим ситом у дистиляції.

Саме  в цій дії приготовлення _сури_стрічаємо подивугідну подібність  до способу
приготовлення _соми_ в обрядах і жертві «Ріґведи».

«…  Про  важливість  обряду і  жертви соми  свідчить факт, що ціла дев’ята книга
«Ріґведи»  присвячена  цьому  культові…  Тут  підкреслюю  тільки,  що улюбленгий
напиток  бога  _Індри_  —  нашого  _Перуна_,  зокрема  перед  битвами  чи  перед
доконуванням його численних геройств, через які він славний. Це преулюблений бог
героїв  —  наш  Перун —  знаний під ріжними  пестливо-дружніми  іменами в нашому
тексті («Влесовій книзі»  —  _С.Н_.) як  _Перунь,_Перунець,_Перунько_. Він Бог і
рівночасно боєвий Брат, найвірніший Друг наших героїв.

Він любить пити міцні напої так, як і наші воїни-герої.

Ведійська сома для  нього підлягала окремому процесові приготовлення й  заправи.
Її  в старинних  часах пили  також  учасники  жертви,  далі вона стала,  мабуть,
засильною, і її вживали тільки для дійства жертви Індрі та деяким іншим богам.

І тут доходимо до ядра нашого доказу.

Із рослин,  призначених для заправи чи самого приготування _соми_, витискали сік
між  двох каменів,  які  звалися _ґравна_.  Історично-мовно це відповідає  нашим
_жорнам_.

Так витиснений сік _соми_вливали до напою, заправленого молоком, і виставляли на
три дні на  сонце для міцної  ферментації. Ця дія була частиною дійства жертви і
супроводжувалася відповідним обрядом і гімнами.

Після трьох днів проціджували напій через вовнисту шкіру.

Під час жертви напій  пили жерці, а далі виливали на вогонь для нашого Божества»
(ВПН, 120–121).

В.Шаян  звертає  увагу,  що  в  українській  етнографії  відомий  напій   _сур_,
виготовлений  на основі сферментованого вівса,  а в Індії це міг  бути  рис  або
цукрова тростина, що основу _сури_ й _соми_ творив дорогий і благородний напій з
меду, який  споконвіку відомий Україні  і який вона спрадавна експортувала. І що
тотожність і дію дев’ятисилу й шавлії в приготування сури ще вимагає досліджень.
Але,  зазначає дослідник, наведений матеріал зайвий  раз засвідчує автентичність
«Влесової книги», бо  відомості про культ  соми в «Ріґведі»  опубліковані  аж  у
другій половині ХІХ ст. Тому здогадний підробник «Влесової книги» на початку ХІХ
ст. не міг бути <165> аж таким глибоким знавцем  «Ріґведи». Навіть сьогодні мало
хто, окрім фахівця, так детально знає про _суру_ й приготування її, як описано у
«Влесовій  книзі».  Це  мусив  би  бути   висококваліфікований  учений,  знавець
порівняльного релігієзнавства,  яке  по-справжньому  розвивається лише сьогодні.
Тим більше, що подробиці культу _сури-меду_ невідомі й етнографії (ВПН, 122–123;
про «Влесову книгу» й індійські паралелі див. також: ТРС, 237–251).

Фітотерапевт Євген Товстуха з Яготина вважає суру священним напоєм праукраїнців.
Наявність  у пам’ятці рослини _дев’ятисил_, інакше —  _дивосил_, а повна назва —
_оман_високий_ (_Inula_helenium_) дає йому підставу  припустити,  що  для  сури,
сонячного напою, бралися  і «сонячні» рослини,  які  цвітуть  жовтими  квітками.
Взявши   дивосил   і   ще    дві   «сонячні»   рослини   —    парило    звичайне
(_Agrimonia_eupatoria_) й  підмаренник справжній  (_Galium_verum_),  лікар подає
суряний  напій трьох різновидів — як водний  відвар, відвар-настій  із медом  та
відвар-настій з медом і спиртом.

_Водний_відвар_. Взяти по  одній ложці подрібнених коренів з  кореневищами оману
високого й парила звичайного, залити 400 мл джерельної  води, кип’ятити  10 хв.,
додати ложку подрібненого підмаренника справжнього й 100 мл незбираного молока й
настояти 30 хв. Пити по 40–50 мл тричі на день, за 30 хв. до їжі. Запашний напій
тонізуючої дії, проте зберігається недовго.

_Відвар-настій_з_медом_. Якщо додати до напою 400 мл меду, тобто розчинити мед у
профільтрованому охолодженому відварі-настої  і ще  відважити 50 г сухого молока
(замість незбираного), то напій набуває виразної антирадіаційної дії.

_Відвар-настій_із_медом_та_спиртом_. Технологія  попередня,  але  кожної рослини
брати по 2 столові ложки, а  меду й молока — як зазначено вище. До приготованого
напою додати наприкінці 400 мл  96-градусного  спирту, настояти  3  дні, а  тоді
профільтрувати через 4  шари марлі. Приймати по 1 столовій ложці  тричі на добу,
за півтори години до їжі (УНМ, 321).

Останній напій Є.Товстуха і вважає _сурою_, давнім священним трунком  українців.
І  зазначає,  що  напій  тонізує  м’язову,  нервову й  серцево-судинну  системи,
вирівнює фізіологічні процеси при захворюванні  травних органів та  при обмінних
поліартритах,  недугах  печінки,  підшлункової  залози,  шкіри.  Додає  сил  при
фізичній і розумовій втомі,  психічному перенапруженні,  стимулює роботу імунної
системи. Виводить з організму радіонукліди. <166>

Слід зазначити, що деякі індійські рослини теж мають у своїх назвах компонент із
значенням «9» (санскр.  _nava_,  хінді  _nau_). А  одним з  імен  Вішну  й Шіви,
поклоніння  яким засвідчене в  Україні  з найдавніших часів, є  _Навашакті_,  де
санскр. _nava_— «9», а _shakti_ — «сила». Тобто чоловіче ім’я  _Навашакті_ також
означає  «Дев’ятисил», «Дев’ясил», як  і назва рослини для приготування  _сури_,
згадувана «Влесовою книгою». А  Шіва  — сам найперший  лікар і  зцілювач, він  —
покровитель медицини.



ЕЛЕМЕНТ _СУРА_ В НАЗВАХ ІНДІЙСЬКИХ РІЧОК

а) на означення священної Ґанґи:

СУРАВАХІНІ (_sura+vahini_).  Назва зазвичай тлумачиться як  «Ріка богів».  Ми  ж
схильні тлумачити її  як  «Суроносна», «Суроноша». Санскр. _vahini_ від  санскр.
основи  _vah_   —  «везти»,  «вести»,  «нести».  Пор.  назву  річки  (й   міста)
_Золотоноша_   на  Черкащині,   яка  у   санскриті  звучала  б   _Хемавахіні_(на
Чернігівщині є  річки  _Хима_ й  _Химівка_) чи_Канакавахіні_  (в Криму  є  ручай
_Канака_). Тому природніше  вважати,  що вода Ґанґи  порівнюється  з сурою, вона
така  ж смачна й п’янка, як і цей хмільний трунок. Підтверджує таке тлумачення і
те, що в Індії є річка  _Мадгувахіні_ — «Медоносна», «Медоноша»,  де  води річки
порівнюються з медом. А мед відігравав важливу роль і в індійців, і в слов’ян.

СУРАДГУНІ (_sura+dhuni_) — «Сур’яна ріка».

СУРАДІРҐХІКА (_sura+dirghika_)  — «Ставок сури» (пор.  назву  міста _Амрітсар_ —
«Озеро амріти»).

СУРА-ЛА (_sura+la_) — «Сур’яна».

СУРАНІМНАҐА (_sura+nimna+ga_) — «Сур’яна ріка».

СУРАПАҐА (_sura+apa+ga_)  —  «Сур’яна ріка», «Сур’яна Ґанґа». Ґанґа має і  назву
_Апаґа_, досл. «Біжуча  вода», тобто  «Ріка». В Україні  близько  десятка  річок
_Апака,_Опака,_Опока,_Апажа_  тощо.   Герой  «Махабгарати»  Бгішма   (пор.  укр.
прізвище _Бушма_)  мав ім’я _Апаґея_,  тобто «Апажин», тобто  «Ґанґин»,  бо,  за
міфом, мати його — річка-богиня Ґанґа (див. наступну статтю про Бгішму-Апаґею).

СУРАСАРІТ (_sura+sarit_) — «Ріка сури», «Сур’яна ріка» (пор. _Амрітсар_).

СУРАСІНДГУ (_sura+sindhu_) — «Ріка сури» або «Сур’яна ріка».  Санскр. _sindhu_ —
«ріка», «потік», звідки й назва священної для ведійських аріїв ріки —  _Сіндгу_,
пізніше — _Сінд,_Інд_,  звідки й  _Хіндустан,_Індостан,_Індія_. На берегах  цієї
ріки була  країна  _Сіндгу_, інша назва  якої  — _Саувіра_.  Жителі її — _сінди_
(_сіндгу_) або _сувіри_ (_саувіри_). Давня Україна знає _сіндів_ і принаймні дві
_Сіндики_:  одна на  Кубані (Таманський півострів), а друга  — в <167>  низів’ях
Дніпра  (Сіндська Скіфія).  Індійські _сінди-сувіри_  виявляють  спорідненість з
українськими сіверами-кімерами.

СУРЕШВАРІ   (_surа+ishvari_) —  тлумачиться  як  «Богиня   богів»  або  «Чиста»,
«Бездоганна».  Проте,  як  на  нас, точніше  й  переконливіше  —  «Богиня сури»,
«Владичиця сури».

б) інші річкові назви на _сура_:

СУРАНАНДА (_sura+ananda_)  —  «Радість/Втіха  богів» або, оскільки  _сури_  — це
_боги_, «Боговтішна», «Боговтішниця».

СУРАТХА (_su+ratha_  або  _sura+tha_) — «Прекрасна колісниця» або  «Місце сури».
Зв’язок  річкової назви з колісницею викликає сумнів, хоча в  чоловічих, надто в
царських  іменах _ратха_ —  «колісниця» досить часте.  Очевидно,  й тут гідронім
стосується сури.

СУР’ЯДЖА (_surya+ja_) — «Народжена Сонцем/Сур’єю». Назва Ямуни, яка зливається з
Ґанґою в  м. Праяґ  (нинішній Аллахабад) і творить із  нею  так званий  _Доаб_ —
Дворіччя. Ґанґа, Сарасваті та Ямуна складають  трійцю  священних річок Північної
Індії. Ямуна  відіграє особливу  роль у  легендах  про Крішну й Баладеву,  на її
берегах стоїть рідне місто обох — Матхура. Води Ямуни (Джамуни, Джамни) в деяких
легендах  пов’язуються  чи  й  ототожнюються з космічними  водами,  первозданним
океаном, на якому під  час  пралаї (кінця світу) спочиває Вішну. До речі, одне з
імен Вішну — СУРАСІНДГУ, «Ріка сури». Що цілком імовірно: ядави  споживали міцні
напої, надто  Балавіра,  який  полюбляв  _суру_ й часто  бував напідпитку.  Якщо
тлумачити  ім’я  _Сурасіндгу_ як «Божественна  ріка»,  то  не  зовсім  зрозуміла
мотивація імені щодо Вішну. Як, до  речі, й тлумачення «Сур’яна ріка» (на зразок
численних  річок _Молочна_  й _Медова_ (4), _Медвинка,_Медунка_ (2) — одна з них
притока р. Молочної (Тетіївський р-н, Київщина). Приготування _суриці_  й _соми_
пов’язані з медом і молоком; обидва напої в індійців часто ототожнюються.

СУР’ЯПУТРІ (_surya+putri_) — «Дочка Сур’ї-Сонця». Назва Ямуни. Санскр. _putra_ —
«син»,  відбите  в  назві  річки  —  _Брахмапутра_,  «Син  Брахми»  й  міста   —
_Паталіпутра._Рutri_  —  «дочка»,  пор.  укр.   прізвища  _Путра,_Путря,_Путрик,
Путренко_ й село _Путрівка_ на Київщині.

СУРМА  (_sur+ma_) —  друга  за  значенням річка  в Ассамі,  притока  р.  Меґхни.
Приєднується  праворуч п’ятьма  притоками,  що  формують  злиття з  р.  Барака в
Хабіґанджі (Law, 262).

ІндійськаСУРМА має своїх родичок в Україні:

СУРМАЧКА  —  пр.  Многи,  л.   Удаю,  п.  Сули,  л.  Дніпра  (Лох<168>вицький  і
Чорнухинський р-ни Полтавщини). Інд. _Сурма_ — притока Меґхни, а укр. _Сурмачка_
— Многи. Чи не споріднені тоді й назви _Меґхна_ й _Многа_?

СУРМИЦЯ — п. Ікви, л.  Стиру, л. Прип’яті, п. Дніпра (гирло навпроти м. Дубно на
Рівненщині, передмістя якого називалося _Сурмичі_).

СУРМАЇВ   ПОТІК   —   _л._Ужа,_л._Лабірця,_п._Бодрогу,_п._Тиси,_л._Дунаю_    (с.
Волосянка, Великоберезнянський р-н, Закарп. обл.).

Із цих трьох назв на увагу заслуговують _Сурмачка_ й _Сурмиця_, притоки Дніпра.

У  басейні Дніпра є річки СУРКА  (_п._Мокрої_Сури,_п._Дніпра_ — Дніпропетровська
обл.), СУРКІВСЬКИЙ РІВЧАК (_п._Кінської,_л._Дніпра_, нижче гирла _б._Комишувахи_
—  Запорізька  обл.),  СУРОВА   (_п._Мокрої_Кінської,_л._Кінської,_л._Дніпра_  —
Запорізька   обл.),   МОКРА   СУРА   (_п._Дніпра_,  гирло  біля   с.   Волоське,
Дніпропетровська обл.; зафіксовані  назви  щодо неї: _Сурки,_Сура,_Сура_Мокра_),
дві  річки  СУХА  СУРА  (1.  _л._Мокрої_Сури,_п._Дніпра_  —  нп,   Благовіщенка,
Дніпропетровський  р-н, СУРСЬКО-МИХАЙЛІВКА, Солонянський  р-н, Дніпропетровщина;
інші назви: 2. _п._Мокрої_Сури,_п._Дніпра_; як _п._Тритузної,_п._Мокрої_Сури,_п.
Дніпра_ — Дніпропетровщина).

Таким  чином,  у  басейні  Дніпра  фіксуються назви  _Сурка,_Сурова,_Мокра_Сура,
Суха_Сура_ (2), _Сурсько_-_Михайлівка_ (2), _Сурківський_Рівчак_  — всього  8. З
них   6   річок   на  Дніпропетровщині,  2   —  на   Запоріжчині   (_Сурова_   й
_Сурківський_Рівчак_). Тобто цілком певно  й  конкретно  окреслюється компактний
ареал поширення гідронімів на _Сура_ — Дніпропетровщина й Запорожчина.

Більшість цих  річок концентрується довкола Мокрої Сури, правої притоки  Дніпра.
Притоками Мокрої Сури є Сурка (права) й  дві  Сухі Сури —  права й ліва притоки.
Тобто чотири з восьми річок зосереджені в невеличкому ареалі.

Є річка _Сура_  —  ліва притока  Південного  Бугу (Вінничина), інші назви якої —
_Сурка_ й _Суриця_. Польське  джерело ХVI ст., називаючи річку _Suryca_, мовить,
що «…до річки Суриці та іншої, Братовинської, яка повз Ладижин,  неподалік Бугу,
доходить до Ямного» (СГУ,  540). Цитата цікава тим, що в Індії для річки Ямуни є
кілька назв з елементом  _Сура_. Можливо, _Ямне_  польського джерела й індійська
_Ямуна_  взаємопов’язані.  Бо  в  «Словнику  гідронімів  України»  бачимо  низку
річкових   назв  _Яма,_Ямна,_Ямин,_Яменка,_Яменичка,_Ямничанка_  тощо,   які  не
обов’язково  (або не всі) можуть  пояснюватися  з укр. _яма_. Тим  більше, що на
Черкащині  й Київщині  чимало  назв мають  індійських  двійників  (_Вишнопіль_ і
_Вішнупур,_Родень_   і   _<169>_Рудрапур,_Вишгород_   і   _Вішапур,_Халеп’я_   і
_Халіюппа_ (_Хараппа_).  На Черкащині (і в інших  областях України)  є _Ямпіль_,
тотожний  індійському _Ямапур_,  а індійська назва пов’язується з  Ямою, який, у
свою чергу, тісно пов’язаний  із Шівою.  В  «Авесті» Йіма, тотожний  ведійському
Ямі,  виступає  будівничим  _Вари_,  блаженної  обителі  людей, обнесеної трьома
коловими  валами. Такою обителлю  в «Ріґведі» виступає  місто асурів _Тріпура_ —
«Тримісто»; назва ця тотожна назві  _Трипілля_.  Авестійське  _вара_  значеннєво
тотожне індійському _пура_ (хінді _пур_) — «місто», відбите в назві _Ямпіль_ і в
назвах  інших  українських  міст  —  _Бориспіль,_Вишнопіль,_Костопіль,_Миропіль,
Тернопіль_ тощо.  До речі, всі кілька  сотень  трипільських  міст  мають  колову
забудову.

Подібні  назви є в басейнах Південного Бугу, Сіверського Дінця  і  Дністра (СГУ,
370, 540, 545). <170>






Бгішма-Апагея і священна Ґанґа




Цар Пратіпа усамітнився біля священної Ганги для ревного  подвижництва.  І якось
Ґанґа  в  подобі богині  вийшла з  води  й  сіла  на праве  стегно праведникові.
Вражений Пратіпа мовив до чарівної гості:

— Що привело тебе до мене, красуне? Чим можу прислужитися?

— Я  покохала тебе, царю, —  мовила дівчина. — Покохай  і  ти мене. Адже  кажуть
мудрі: не слід відштовхувати закохану жінку.

— Я не можу  покохати  чужу дружину  або жінку не  свого стану. Така  моя  свята
обітниця, — відповів Пратіпа.

— Я не заміжня і не з іншого стану. То невже відштовхнеш мене?

— Не  можу я пристати  на таке. Ти  сіла мені на праве  стегно, а воно  лише для
дочок і  невісток? Закохана  жінка сідає на ліве стегно. Тому й  відмовляю тобі,
красуне! Будь краще моєю невісткою. Я вибираю тебе для свого сина.

— Що ж, нехай  так, — погодилася дівчина, — я  одружуся з ним. Але він не мусить
знати, хто я  і що я. Що б я не чинила, нехай він не перешкоджає і  ні про що не
розпитує. Тільки тоді доля пошле нам щастя, а тобі — внуків.

Дівчина зникла. А згодом у Пратіпи та його дружини народився син. А що народився
він  тоді, коли Пратіпа  перебував у смиренному відлюдництві, то й назвали  його
_Шантану_—_Супокійний_. <170>

Коли Шантану виріс, батько закликав його до себе:

— Колись,  сину,  провідала мене невимовно  чарівна  дівчина. Якщо  раптом  вона
прийде до тебе, візьми її заміж, але не розпитуй — ні хто вона, ні звідки. І  що
б вона не робила, ти на те не зважай.

Посадовив сина на  царський престол й  подався в  ліс  доживати віку. Шантану ж,
ставши  царем, часто  вирушав на полювання. І якось на березі  Ганги він помітив
юну дівчину, наче богиню краси на лотосі.

Дівчина зашарілася під його захопленим поглядом. А Шантану лагідно мовив до неї:

— Хто б ти не була, стань мені любою дружиною!

Дівчина відповіла:

— Але з  однією умовою: не стримуй і не картай мене, що  б я не чинила. Приймаєш
цю умову, і я — твоя дружина.

— Авжеж! Авжеж! Звичайно, приймаю! — палко запевнив її цар.

І богиня Ґанґа стала  дружиною Шантану. Та  що вона богиня, цар тоді ще не знав.
Обоє нестямно кохали одне одного й не помічали, як летять дні,  тижні,  місяці й
роки. У них народилося семеро синів, а дружина одного по одному бігцем відносила
їх до річки й кидала у  бурхливі  хвилі.  Шантану  бачив те, але мовчав, боячися
втратити кохану. Та коли народився восьмий син, а дружина схопила  його, щоб і з
ним бігти до річки, Шантану не витримав.

— Не губи  безневинної  дитини! —  заблагав  він. — Хто  ти  й  звідки,  що  так
безжально вбиваєш моїх синів? Зупинися, не бери на душу ще одного тяжкого гріха!

Тоді дружина прибрала подоби богині й мовила:

— Ти хочеш знати,  хто я? Втілення  Небесної  Ґанґи, мати восьми напівбогів, які
через прокльон мали жити на землі.  З тобою я жила, щоб сповнити  божий  замір —
зняти прокльон. А для цього батьками  їх могли бути  тільки я і ти. Я позбавляла
дітей земного  життя і ось так уже врятувала сімох наших синів. Але  восьмого не
встигла, тож  він залишиться  при тобі. Дбай  про  нього, і  він  стане могутнім
воїном, неподоланним у битві. А я полишаю тебе, бо ти порушив дане слово.

Мовила так  Ґанґа й  зникла. А невимовно  засмучений  цар  повернувся  до  своєї
столиці, де назвав сина _Бгішма_ — «Грізний».

Йшли роки. Одного разу Шантану, вже вдівець,  зустрів біля річки  юну красуню. І
запитав:

— Хто ти й звідки, красуне?

— Дочка  рибалки, достославний  царю, —  чемно  відповіла  незнайомка. —  Човном
перевожу людей через ріку. А батько мій ватажок рибалок. <171>

Шантану закохався  в красуню-перевізницю.  І пішов  до  її батька,  просити руки
дівчини.

— Ти можеш одружитися з нею, але за однієї умови, — відповів той.

І що ж то за умова? — cпитав цар.

— Умова моя така: син, який у вас народиться, має посісти трон.

Пообіцяти  цього Шантану  не міг, хоч і палав коханням до Сатьяваті —  так звали
дівчину. Невеселий повернувся цар до палацу: він не міг  калічити  життя єдиного
сина заради власного щастя.

Бгішма невдовзі  дізнався, чому батько  засмучений.  І сам  пішов  до  рибалок і
заявив, що зрікається свого права на престол. Але батько Сатьяваті поставив нову
вимогу: щоб Бгішма ніколи не  одружувався  і не мав  дітей. Заради батька Бгішма
пристав і на це.

Потім  Бгішма  на своїй колісниці  одвіз Сатьяваті до царського палацу.  Шантану
вразив благородний вчинок сина, і він,  розчулений, благословив його  і  побажав
йому стати непереможним.

У Шантану й Сатьяваті народився син, який посів престол, але невдовзі помер. Дві
його дружини, яких на сваямварі (обряд, коли царівна сама вибирає собі чоловіка)
викрав йому Бгішма, народили  двох синів — їх звали Панду й Дгрітараштра. Перший
мав  п’ятьох синів, другий  —  сто синів і  одну дочку. Нащадки Панду називалися
_пандави_,  а  Дгрітараштри —  _каурави_.  Битву  двоюрідних братів  пандавів  і
кауравів описує  «Махабгарата».  Бгішма  в цій  війні бився  на  боці  кауравів,
очолював їхнє військо. На 10-й день битви Бгішму смертельно поранив Арджун, коли
підступно пустив  у  нього стрілу  з-за  спини дівчини, в яку  Бгішма відмовився
стріляти.  Поранений  Бгішма  прожив іще 58  днів і  встиг викласти  Юдгіштхірі,
найстаршому з пандавів, низку  настанов, що  склали «Шанті-парву»,  12-ту  книгу
«Махабгарати»  (всіх  книг — 18).  Ці настанови, заповідані Бгішмою  з  ложа  із
стріл, мусять  сумлінно  вивчати царі, якщо прагнуть  досконально  осягти  науку
керування державою.

З  Бгішмою   пов’язаний  і  кодекс  честі  воїна-кшатрія,  особливо  притаманний
середньовічним раджпутам.  Основні положення  цієї воїнської  етики  теж  виклав
тяжко поранений Бгішма.

Воїнові не  слід битися з незахищеним кшатрієм.  Якщо  ворог у  кольчузі,  то  й
супротивника мусить захищати кольчуга. Битися належить у двобої, і якщо суперник
ослаб, облишити  його.  Якщо  воїн  наступає  з військом, то і  його супротивник
мусить мати  військо. Якщо ворог  вдається  до хитрощів і  підступів, йому  слід
відповісти тим же. З чесним супротивником слід і битися чесно. Во<172>їн-вершник
не мусить битися з воїном на  колісниці —  колісниця має  йти на  колісницю.  Не
можна  застосовувати  отруєні стріли  й  стріли з  шипами  — це  зброя  слабких.
Воїн-герой  мусить  битися  чесно,  без гніву  й  бажання  вбивати.  Слабкого чи
пораненого не слід  вбивати, як і  того, хто не має  сина, хто потрапив у полон,
хто впав з колісниці, в кого тятива на лукові лопнула  чи перетята, в кого зброя
пошкоджена  в бою. Пораненого належить відправити  додому  або показати лікарю з
табору переможця. Якщо через чвари благородних доблесний воїн потрапляє в полон,
його  рани слід  вилікувати,  а  потім  його  самого  відпустити.  Це  вічний  і
безумовний обов’язок кшатрія.

Цар  не мусить  прагнути звоювати чужу землю негідними засобами,  навіть якщо це
зробить  його  володарем  світу.  Цареві  мала  втіха від життя,  якщо  перемога
нечесна.  Заплямована безчестям  перемога  ніколи не приведе  на  небеса —  вона
ослаблює і царя, і землю.  Воїна, який втратив зброю чи відкинув її, який благає
про пощаду, не вбивають, а тільки беруть в полон. Не годиться, коли воїн-кшатрій
помирає без жодного поранення. Для кшатрія смерть удома, в постелі — недостойна.
Недостойний вчинок для кшатрія — гріх, що приносить безчестя і неславу. Кшатрій,
який має власну гордість і гідність, не заслуговує безславної смерті. Він мусить
полягти від гострого меча. Справжній  воїн не відчуває ран, скільки б їх не було
на тілі.  Полігши в бою, він здобуває найвищу нагороду — потрапляє до сварґи, на
небеса Індри. І втішається життям, поки не настає пора знову народитися на землі
(РСИ, 106–107).

Ім’я _Бгішма_ суто воїнське, воно означає  «Грізний», «Той, кого бояться вороги»
й відповідає українському  прізвищу  _Бушма_.  У цьому  імені компонент _bhisha_
(синоніми _bhi,_bhaya_) —  «страх», «острах», «залякування» (CРС, 475,  482) той
самий, що і  в укр. _боятися,_боягуз,_боязкий,_безбоязний_. Таке  ж  значення  й
імені  _Бгішмака_. Його мав  цар країни Відарбги  (інша  назва  її  — _Бгоджа_),
батько  Рукміні,  дружини  Крішни.  Індійське  _Бгішмака_  теж  має  український
відповідник — прізвище _Бушмака_.

Старший брат Шантану — _Бахліка_, вони обоє сини царя Пратіпи. _Бахліка_ й назва
країни, інша назва  її —  _Бактрія_, розташована  в  Північному  Афганістані, на
південь  від  ріки  Окс  (нинішня Амудар’я),  батьківщина  царів-кеїв.  Північна
територія по Оксу називалася  _Согдіана_ (пор. _Сугдея_ в Криму). Країну Бахліку
(Вахліку,  Вахіку),  за  індійським  епосом,  завоював Арджун,  наймогутніший із
п’ятьох   братів-пандавів,  одру<173>жений   із   сестрою  Крішни  й   Баладеви.
Бахліки-бактрійці  разом  із  шаками  (скіфами),  парфянами  й  сіндами-сувірами
воювали на боці кауравів, тобто проти  Арджуни й Крішни. Хоч і плем’я  Крішни, і
його старший брат Баладева підтримували кауравів.

Внука Бахліки звали  _Бгурішравас_  —  «Багатославний».  Цар бахліків,  він  теж
підтримував  кауравів. На  14-й день битви (війна «Махабгарати» тривала 18 днів)
зітнувся в герці з царем Сатьякі, прибічником пандавів. Сатьякі почав знемагати,
і Крішна попрохав Арджуна підсобити  йому. Арджун пустив у Бгурішраваса стрілу й
відтяв праву руку (сам Арджун був лівша). Лише тоді Сатьякі вбив Бгурішраваса. У
санскриті _bhuri_ — «дуже», «багато», «великий». _Бгурі_ також  — імена  Брахми,
Вішну, Шіви (ця трійця уособлює тризуб), а також Індри.

Показово,  що  інше  ім’я  Пратіпи, діда Бгішми  — _Пар’яшравас_.  Воно  тотожне
слов’янському імені _Переяслав_, де санскр. _parya_ — «багато», «дуже», «вкрай»,
«винятково», тотожне слов’янським префіксам _пере_ та _пре_. А _shravas_ тотожне
_слав_ у  численних слов’янських іменах. Тож  санскритське  й  слов’янське  ім’я
означає   «Багатославний»,   «Преславний».  Їм   значеннєво  відповідають   інші
санскритські  й  слов’янські імена:  _Багушравас_  і  _Богуслав,_Бгурішравас_  і
_Борислав_, а також _Болеслав,_Велеслав,_Унеслав_ тощо. В Україні й деяких інших
слов’янських ареалах є і міста _Переяслав,_Богуслав_ та _Борислав_.

Бгішма, дід пандавів  і кауравів, як ми вже знаємо,  син Ґанґи,  тому й зоветься
_Ґанґадатта_ —  «Даний  Ґанґою», «Ґанґодан». Проте  священна ріка  має  і  назву
_Апаґа_,  досл.  «Плинна/Біжуча вода»  (від  санскр. _apa_  —  «вода»  + _ga_  —
«бігти», «текти»,  «плинути»). Через що  інше ім’я Бгішми —  _Апаґея_, «Апажин»,
тобто «Син Ґанґи». Ім’я _Апаґея_ іноді може мати й Крішна.

_Apaga_ в санскриті — «ріка», «потік», «струмок»  (SED, 82). «Ріґведа» (ІІІ, 23.
) знає річку _Апая_  між ріками Дрішадваті й Сарасваті —  Апаю деякі  дослідники
вважають  іншою назвою  Ґанґи. Інші відносять її до Курукшетри, де _Апая_ досить
відома річка (Law, 31).  У «Карна-парві»,  8-й книзі  «Махабгарати»,  згадується
річка _Апаґа_,  пов’язувана з  Араттою (давня назва  Пенджабу).  Очевидець, який
побував  в  Аратті,  розповідає  цареві  мадрів  Шальї, що головне  місто там  —
_Шакала_, а ріка, що тече з гір,  зоветься _Апа_ґ_а_. Що бахліки, жителі Аратти,
називають  себе _джартіки_, що  їхнє життя вкрай  нечестиве.  Нечестивість  ця в
тому, що жителі полюбляють  міцні напої  з  меляси  й  зерна,  їдять  воловину з
часником   і   млинці   з   м’ясом.  Прикрашені  вінками,  араттці   впиваються,
рего<174>чуть, горланять пісень  і танцюють  на  вулицях із жінками. А  жінки  в
Аратті, коли помре чоловік,  не  плачуть,  не побиваються з  горя й  розпуки,  а
навпаки, веселяться і танцюють на радощах (КП, 110).

Таким чином, _Апаґу_ індійські джерела пов’язують з Араттою і бахліками. Бахліка
(_Вахліка,_Вахіка_) займала  територію між  річками  Віпаша (нині  —  _Беас_)  і
Шатадру (нині  —  _Сатледж_), північніше  держави  Кекаї. Саме з  Кекаї походила
_Кайкеї_, «Кекаянка», наймолодша  й найулюбленіша дружина царя Дашаратхи, батька
Рами, героя «Рамаяни». Кекаїв  деякі дослідники  вважають скіфським  племенем, а
коли так, то виходить, що Кайкеї — скіф’янка. Іншу дружину Дашаратхи, ім’я якого
означає «10 колісниць», звали _Каушалья_ — вона й була матір’ю Рами.  Цікаво, що
боспорський напис № 972, знайдений  у  Фанагорії і датований серединою IV ст. до
н.е.,   фіксує  жіноче  ім’я  _Кассалія_.  Воно  цілком  може  споріднюватися  з
індійським жіночим іменем _Каушалья_, зважаючи на могутній індоарійський пласт у
цьому регіоні.  Та й стоїть воно  у  явно «індійському» тексті (напис мовить про
царя Перісада І і про сіндів):

«Кассалія, дочка  Посія,  присвятила  Афродиті Уранії  при  Перісаді,  архонтові
Боспору й Феодосії та цареві сіндів, маїтів, фатеїв, досхів» (КБН, 553).

Вважається, що  звичайно бахліки жили між ріками Шатадру й Сіндгу (_Сінд,_Інд)_,
але більше — на захід від річок Іраваті (суч. _Раві_) й Апаґа (суч. _Аюк_Наді_).
Слід зазначити, що інший боспорський напис, № 1279 (зараз в Ермітажі), датований
225 роком  н.е., де значиться й ім’я _Ґосак_ (споріднене з укр. _козак_), фіксує
ім’я  _Іравадій_  (КБН, 767–769).  Що  цікаво  у  зв’язку  з  річковими  назвами
_Іраваті_  й _Іраваді_. Боспорські написи знають інші  приклади,  коли  чоловіче
ім’я має свого «річкового» двійника: ім’я _Сінд_ і  річка _Сінд_, ім’я _Фатіс_ і
річка _Фасис_, ім’я _Гіпаніс_ і дві річки _Гіпаніс_ (одна — Південний Буг, друга
—  Кубань;  на  обох   жили  дандарії  —  індоарійське  плем’я,  згадуване  й  у
«Махабгараті».

Санскр. _apa_ —  «вода»  має різновиди _apah,_apam,_apas,_apsu_.  У  ведах  воно
вживається  в  значенні  найпершого  з п’яти  елементів  світу  — вода.  Санскр.
_apsara_на  означення водних німф, згадуваних у ведах  і  близьких  слов’янським
русалкам,  теж  утворене  від _apas,_apsu_ —  «вода». Вони  постали з  Молочного
океану, коли боги й асури сколочували його,  щоб дістати втрачені під час потопу
скарби. Апсари, як і русалки, зваблюють і зводять зі світу людей. Згодом  вони —
небесні танцівниці, що розважають небожителів у сварзі  — царстві бога Індри. На
його прохання апсари іноді сходять <175>  на землю і спокушають подвижників, щоб
ті своїм нечуваним подвижництвом не похитнули могутності богів.

Ім’я _Apapati_  — «Владика вод» має бог Варуна,  тотожний грецькому Посейдонові,
скіфському  Тагимасадові  й   слов’янському  Дажбогові  (ТРС,  68–81).  У  ведах
атмосферні  води-апас  називаються  матерями  (_mataras_).  Води-матері  дарують
зцілення, довгий вік,  безсмертя.  Їхній син — _Apam_Napat_, «Син  вод», пізніше
ототожнений з Аґні-Вогнем. Води — дружини _Соми-Чандри_, тобто Місяця.

Привертають увагу в цьому плані  деякі українські  гідроніми, зокрема, в басейні
Дунаю: ріка  _Апшиця_ (п.  Тиси,  л. Дунаю),  тече  з-під гори _Апецький_Плаєць_
північніше  села  Водиця Рахівського  р-ну  (Закарпатська обл.).  Пор.  полонина
_Апецка_,  населений  пункт  _Апшиця_   (суч.   _Водиця_),   _Вишня_Апша_  (суч.
_Верхнє_Водяне_), _Середня_Апша_ (суч.  _Середнє_Водяне_)  в тому ж  Рахівському
р-ні.  _Нижня_Апша_  (суч. _Діброва_) — в Тячівському р-ні.  Варіанти їх: _Апса,
Апсиця,_Апсавиця_.  Там же — потічок _Апшинець_ (л. Чорної  Тиси,  п.  Тиси,  л.
Дунаю). Пор. також —  гребля  _Апшинец_, гора _Апшенеска_ (СГУ,  23). Як бачимо,
тут _Апшиця_ =  _Водиця,_Апша_  = _Водяне_. Отже,  пов’язуваня назв  _Апса-Апша,
Апсиця-Апшиця_ з санскр. _apas,_apsu_ — «вода» цілком слушне.

Цікава  й  назва  _Опока_  (_Апока_)  л. Сейму  (пор.  річку й село _Опішня_  на
Полтавщині, де починається  й річка  Грунька (л. Мужевої). І  _Опака_ (варіант —
_Опока_) —   п.  Бистриці-Тисменицької,  п.  Дністра;  витік  у  лісі  _Опачка_,
населений пункт _Опака_, гирло Залокоть (Дрогобицький р-н, Львівська область). У
верхів’ях — _Опачка_  (СГУ, 399).  У басейні  Сіверського  Дінця  фіксується  яр
_Опаківський_ (_Апоков_колодязь_ — XVII ст., _Опоков_колодезь_).

Цікавий зв’язок  назв  _Опака_ й _Мужева_, нібито простежуваний і на індійському
ґрунті. В «Махабгараті» мовиться:

«… на  схід  від  Мануші… тече ріка, відома  як Апаґа, до якої  приходять сіддгі
(напівбожественні  істоти  —  _С.Н_.)…  Омившися там,  віддавши  почесті богам і
предкам,  провівши  одну   ніч,   отримає  прочанин  плід  аґніштоми»  (АП,181).
_Аґніштома_,  досл.  «прославляння  Аґні»  — п’ятиденні  пожертвини  напою  соми
навесні, починаючи з  визначеного дня чавлення соми. А  _Мануша_ тут  —  тіртха,
тобто місце прощі на річці. Назва _Мануша_ означає «Чоловіча»  або «Людська». Що
спонукає звернути  увагу  на  українську  річкову  назву _Мужева_,  пов’язану  з
Опакою.  Санскр. _manusha_  — «чоловік», «муж», споріднене  з  польським _менж_.
Цигани називають себе _мануш_ — «людина». <176>

Ось  іще деякі  українські  гідроніми, споріднені,  як  на  нас,  із  індійським
_Апаґа_:

_Апака_ в  басейні  Сейму,  _Апока_ — назва  річки в Криму (у  Криму  є  і річка
_Панда_, пор. _пандави_), _Апажа_ — басейн Десни (ІА, 226);

_Опічна_  —  пр. Синюхи,  л.  Південного  Бугу  (Кіровоградська обл.). Варіант —
_Опочна_;

_Опачичі_  —  село на Київщині  (Чорнобильський  р-н),  де виявлено  поселення і
могильник доби бронзи;

_Опук_ — гора в Криму (с. Тарасівка Нижньогірського р-ну),  де збереглися  руїни
античного міста Кіммеріка;

_Опікунова_ — болото, л. Гнилиці, л. Осколу, л. Сіверського Дінця, п. Дону (СГУ,
399).

Росія: _Опака_ — річка й ручай у Середньому Пооччі (ГУ, 160), _Опочки_ — місто в
Псковській області. <177>






Бгарата — Калідаса — Україна




Мудрець Вішвамітра, аби  перевершити  іншого  мудреця, свого  затятого суперника
Васіштху, вдався  до нечуваного подвижництва.  І  цар  богів Індра  злякався:  а
раптом  він  здобуде  таку могутність,  що сам зійде на небесний  трон.  Тож він
закликав до себе Мену, найвродливішу з небесних апсар-русалок, і мовив їй:

— Спустися на землю й завадь подвижництву Вішвамітри. А на допомогу  візьми бога
вітру Ваю та бога кохання Каму.

Якраз  там,  де уславлений  відлюдник сповняв  свій  задум,  не помічаючи спеки,
негоди й голоду,  Мена й спустилася на землю. І відразу пустотливий вітер зірвав
з  дівчини  легеньке сарі, а  вона почала бігати за ним, крадькома поглядаючи на
непорушного Вішвамітру.  Браслети  на  її руках і ногах мелодійно дзеленчали,  і
саме ці чарівні звуки порушили  глибоке  зосередження мудреця.  Він непорозуміло
розплющив очі й  побачив  перед собою голу  красуню, що  з  розпачливими зойками
марно ловила своє сарі, благально позираючи на  нього. Вішвамітра, звісно ж,  не
міг спокійно бачити цих  дівочих мук, тож відразу  підхопився.  А  за  хвилю вже
чемно подавав сарі розпашілій  красуні, що соромливо  прикривалася  руками. Цієї
миті ще  й  підступний Кама  пустив  у  ревного подвижника  невідпорну  квіткову
стрілу. І вона зробила  своє:  відтоді Вішвамітра  вже  не  відходив  від  Мени,
забувши про всі свої обітниці й високі помисли.

Та  потім його  знову  потягло на старе. І коли  дружина народила  <177>доньку й
піднесла до нього, він раптом спалахнув:

— Не для того я на цьому світі, щоб панькатися з галасливими немовлятами! У мене
є важливіші справи! Тож бери дитину і йди собі, а мені дай спокій.

Ображена Мена поклала доньку на березі річки Маліні,  а сама піднеслася на небо,
бо  забрати  з  собою  земну  дитину не могла.  Там і помітили немовля  птахи  —
_шакунти_, взяли на  свої крила й принесли до подвижника Канви, що став дівчинці
батьком.  Назвав він її  _Шакунтала_ —  «Пташина», бо ж  знайшли її  і  принесли
птахи. Так  і зросла Шакунтала у відлюдницькій оселі,  в лісовому царстві, серед
птахів і звірів, розквітнувши неземною вродою.

Якось, коли Канва на кілька днів подався в гостини  до іншого мудреця, у ліс, де
жила дівчина, приїхав на полювання цар Душ’янта. Шакунтала заступила йому дорогу
в  заповідний  ліс,  захищаючи  птахів  і  звірів,  своїх  лісових друзів. Потім
шанобливо  запросила  молодого царя до відлюдницької хижки, гостинно почастувала
джерельною водою і соковитими лісовими плодами. Того зачарували врода,  чемність
та  гідність лісової красуні. Та й вона сама  відчула  прихильність до нежданого
гостя. Душ’янта  попросив її стати йому дружиною. А що нікому  було благословити
їх, то вони побралися за взаємною  згодою. Потім цар поїхав  до столиці, щоб, як
він сказав на прощання, пишно й урочисто зустріти молоду царицю.

Та  минали  дні,  тижні,  місяці,  Шакунтала  вже  народила  сина й назвала його
Бгарата, а Душ’янти все не було. І тоді молода мати з немовлям на руках пішла до
царської столиці сама. Але Душ’янта не признав її, бо, мовляв, шлюб відбувся без
благословіння батьків і весільного обряду. Не признав він  і сина.  У цю страшну
для Шакунтали мить божественний голос із неба дорікнув цареві за таке недостойне
поводження. Душ’янта  відразу ж визнав Шакунталу  й Бгарату за  своїх дружину  й
сина,  пояснивши,  що  мусив пройти  це випробування, інакше  б  народ  його  не
зрозумів (МДІ, 5 — 22).

Цей  давній сюжет про Шакунталу з «Махабгарати»  став основою  для славнозвісної
драматичної  поеми  Калідаси  (V  ст.), найяскравішої  постаті  в  санскритській
літературі  середини І тисячоліття, про якого індійська традиція  каже: «З-поміж
драматургів найперший — Калідаса, з-поміж драм Калідаси  найперша — «Шакунтала».
Поема названа в нього «Абгіджняна Шакунтала» —  «Упізнана Шакунтала», де санскр.
_абгіджняна_ і  походженням,  і  значенням тотожне укр. _упізнана_. Воно містить
<178> компоненти  _абгі_+_джняна_  —  ті самі,  що  й  українське  слово (_упі_+
_знана_).

Проте Калідаса вніс  у сюжет  і своє. Насамперед,  він  зосередив  увагу  не  на
подієвому, а  на  етичному  боці  конфлікту  між  царем і  юною  відлюдницею, на
суперечності між чистим і щирим людським почуттям та позірною  чеснотливістю.  У
«Махабгараті»  конфлікт  залагоджує  божественне  втручання,  голос  із неба.  А
Калідаса вводить до сюжету два чинники, прокльон і перстень, які пояснюють, чому
цар не признає Шакунтали й сина.

Коли Душ’янта вже поїхав, у гості до Канви завітав суворий і запальний відлюдник
Дурваса. Захоплена думками про  коханого, Шакунтала  не  відразу його  помітила,
тому  вередливий  гість  спересердя кинув, щоб  той,  про кого вона зараз думає,
забув її.  Сама дівчина, поринута  в солодкі видива, чи й чула ті його слова, та
вони збулися — Душ’янта забув геть усе, пов’язане з Шакунталою.

Але справі зараджує  перстень, що його на прощання цар подарував своїй  дружині.
Саме завдяки  персню до  Душ’янти  повертається  пам’ять,  він згадує романтичну
пригоду  на полюванні, впізнає дружину й визнає сина, якого робить  царем і який
згодом  стає  славним  на весь світ, здобувши титул _чакравартина_  — найвищий і
найпочесніший титул для царя. Та в столицю  Шакунтала приходить  уже без персня.
Бо по дорозі,  коли вона споліскувала в річці руки, перстень зісковзнув з пальця
у воду.  Перстень  ковтає рибина, її  ловить  рибалка  й приносить  до царського
кухаря, а  той,  готуючи страву до царського столу, знаходить у рибині  царський
перстень, повертає його Душ’янті — і той одразу все згадує.

У Калідасовому  творі  персню відведена виняткова роль — саме він та ще  рибалка
призвідці того, що сім’я, нарешті, щасливо возз’єдналася.  Ця ідея закладена і в
оригінальній назві поеми — «Упізнана (через перстень) Шакунтала», хоча світ знає
твір Калідаси просто як «Шакунтала». Перстень і рибалка, схоже, мають не  тільки
сюжетний  зміст. Калідаса,  слід  гадати,  віддав  данину  народній  творчості й
народному театрові.

Сюжет  про  Шакунталу  з «Махабгарати»  переклав у  30-ті роки минулого століття
перший український санскритолог,  основоположник української наукової  індології
Павло Григорович Ріттер (1872–1939), який народився в  Чутові  на Полтавщині,  а
все наукове й  творче життя провів у Харкові та Харківському  університеті.  Цей
віршований переклад він  зробив для антології давньоіндійської <179> літератури,
яку  підготував,  але яка під  назвою «Голоси  Стародавньої Індії» побачила світ
лише 1982 року  у видавництві «Дніпро», хоча окремі переклади з неї  друкувалися
ще в 20-30-ті роки (ГСІ, 151–163).

Переклад  сюжету про Шакунталу складає у Павла Ріттера  106  поетичних рядків. У
примітках до  нього  він зазначає, що  сюжет  уміщено в «Адіпарві», першій книзі
«Махабгарати» (всього книг  — 18), коротко переказує зміст  його, зазначаючи, що
мудрецеві Канві,  прийомному батькові  Шакунтали, традиція приписує  створення V
книги  «Ріґведи» — найдавнішої  писемної  пам’ятки стародавніх індійців. Що  цар
Душ’янта походить з Місячної династії царів і що він — нащадок царя Пурураваса й
небесної  апсари (русалки) Урваші, коханню яких присвячена  ще  одна  драматична
поема Калідаси «Вікраморваші»  — «Мужня Урваші». Павло Ріттер переклав для своєї
«Антології»  санскритський сюжет, який ліг в основу цього твору. Цей сюжет, як і
сюжет про Вішвамітру та Мену — індійська версія поширеної в світовій  літературі
й  фольклорі  теми  кохання  людини  й  надприродної  істоти.  Найбільш  відомим
українським  аналогом його є  кохання  Лукаша  й Мавки з  «Лісової  пісні»  Лесі
Українки.

У цих же примітках Павло Ріттер  зазначає,  що Душ’янта й Шакунтала побралися за
обрядом  ґандгарвів —  небесних  музик,  і  що  він  —  один із  восьми визнаних
індуїзмом різновидів шлюбу, що одруження з обопільної згоди, без згоди батьків і
весільного  ритуалу,  вважається  найкращим для воїнів-кшатріїв.  А  Душ’янта  й
Шакунтала  якраз вихідці з цього  стану,  бо перший — цар, а  Вішвамітра, батько
Шакунтали  —  воїн і  мудрець водночас. П.Ріттер  дає  інші цікаві й пізнавальні
коментарі  — про бога  кохання  Каму  та  його «озброєння»,  про  давній  звичай
самоспалення вдів після смерті чоловіка, про термін _юва-раджа_ — «юний цар», що
його певний час мав Бгарата, тощо.

Для  Енциклопедичного  словника братів  Гранат  Павло  Ріттер підготував  статті
«Шакунтала»  (1932  р., т.50)  й «Санскритська  література»  (1937 р., т.37), де
чимало  рядків  присвячено Калідасі та його творам. А для  своїх підручників  із
санскриту (виходили в 1904,  1911 й 1916 роках у Харкові), Павло Ріттер вміщував
для читання й перекладу уривки з Калідасової «Шакунтали» мовою оригіналу.

1789  року «Шакунталу» вперше  перекладено  англійською мовою. Це зробив  Вільям
Джонс   (1746–1794) —   перший   європейський   санскритолог   і   родоначальник
європейської наукової індології. А вже наступного року  <180> з цього  перекладу
здійснено німецький переклад,  що його  прочитав  Гете  і дав  захоплену  оцінку
творові у своєму «Західно-східному дивані»:

 Хочеш ти раннього цвіту
 чи пізнього плоду;
 Хочеш того, що чарує,
 і вабить, уносить, живить;
 Хочеш ти небо і землю
 у слові однім зрозуміти —
 Я «Шакунталу» назву
 і цим тобі все оповім.

Саме  переклади  «Шакунтали»  основними  європейськими  мовами   відкрили  перед
враженою  Європою  індійські   скарби,  про  існування  яких  вона  доти  й   не
здогадувалась.   А  це,   в   свою  чергу,  дало   початок   науковому  вивченню
давньоіндійської   літератури  й  бурхливому  перекладу  її.  До  цього  процесу
долучилися й наші Іван Франко  та  Леся  Українка —  родоначальники  української
індології,  а до  творчості Калідаси —  Павло  Ріттер і Гнат Хоткевич. Для Павла
Ріттера Калідаса взагалі улюблений санскритський поет,  він переклав українською
або російською більшість його творів. А деякі навіть кількома  мовами. Так, свою
улюблену ліричну поему  «Меґха-дута» Калідаси він  переклав аж трьома  мовами  —
українською, російською, італійською.

Що ж до Гната Хоткевича  — письменника, композитора й музиканта, то він переклав
українською  саме Калідасову «Шакунталу». Твір захопив митця настільки, що  він,
не  знаючи  санскриту,  взявся  за  нього  —  йому допомагали  тільки  переклади
«Шакунтали»  європейськими  мовами.  І вийшов  високохудожній переклад, що  став
помітним явищем в українській культурі.

Працюючи над перекладом, Гнат Хоткевич ретельно вивчав літературу про Калідасу і
його  творчість,  про культуру країни, її літературу  й художні  жанри, особливо
давньоіндійску драму. Це відбилося  у  вступній статті  до його «Шакунтали», яка
побачила світ  1928 року в  Харкові. А  вже  наступного,  1929 року,  тут вийшла
українською  інша  лірична  поема  Калідаси  —   «Хмара-вістун»  («Меґха-дута»),
перекладена безпосередньо з санскриту Павлом Ріттером. У передмові Гнат Хоткевич
обізнано розмірковує щодо  зародження  давньогрецької  і давньоіндійської драми,
переконливо й рішуче відкидає тодішні твердження про вплив першої на другу.

Про враження, яке  справив на Гната Хоткевича цей  твір Калідаси, свідчить і те,
що  на тему «Шакунтали» він  написав  23 інструментальних та 7 вокальних творів,
використавши  при  цьому  гами давньоіндійської музики. Що підтверджує:  відомий
україн<181>ський  письменник,   композитор  і  музикант  глибоко  знав  не  лише
літературну, а й музичну спадщину індійського народу.

Наостанок  варто сказати,  що нащадки  мудреця  Васіштхи, через якого Вішвамітра
вдався  до нечуваного подвижництва, носили  пасмо  волосся  на виголеній голові,
тобто «оселедець» (ТРС, 82–92), що імена _Вішвамітра_ (тотожне слов. _Всемир_) і
_Кама_ засвідчені в  написах (IV ст. до н.е.) тисячолітньої  Боспорської держави
(столиця — _Пантикапей_, зараз  —  _Керч_), яка  існувала на півдні України і до
якої  входили індоарійські  племена  (КБН, №№ 211,  242; ТРС,  100–117).  Що  на
Чернігівщині є місто й річка _Мена_, а в українців побутують  прізвища _Шакун_ і
_Сакун_ (ім’я _Шакунтала_ має і форму _Сакунтала_).

І що країну, сьогодні відому світові як  _Індія_, самі індійці з сивої давнини й
донині називають _Бгарата_, за ім’ям  уславленого  сина Шакунтали  та  Душ’янти,
героїв безсмертного твору Калідаси. <182>






Розділ IV. КОЗАЦЬКА ІНДОАРІКА





Індоарійський елемент у прізвищах запорозьких козаків





Деякі  козацькі прізвища  з  індоарійським забарвленням детально розглядалися  в
книжці «Таємниці розкриває санскрит»  (2000 р.). Це прізвища _Мазепа_ (166–176),
_Баглай_ (177–186) і  _Панікар_ (153–163). Частково  розглядалися тут і козацькі
прізвища _Динда,_Динденко_  (25), _Шамшура_ (26),  _Шаравара_ (115–116). А в цій
книжці поза  цим розділом розглядаються козацькі прізвища _Болудей_  і  _Білдей_
(стаття  «Балодей»  у ІІ  розділі),  _Харко,_Харченко_  (стаття  «Хардей»  у  ІІ
розділі) й _Шандаровський_ (стаття про Місяць-Чандру в ІІІ розділі).






1. Балвір, Бальвір, Балбир, Балбиренко




Балвір   Василей  (РВЗ,  101;  Канівський  полк,  сотня  Стародубова);  _Балвір_
Андрушко, _Балвір_ Васько (170, 171; Білоцерківські полк і сотня); _Балвір_ Гнат
(190;   Білоцерківський  полк,   сотня   Антонівська);  _Балвір_  Степан   (252;
Брацлавський  полк, сотня  Станіславовська); _Балвір_  Ярема  (415;  Полтавський
полк, сотня Зінківська); _Бальвір_ Яцько (156; Корсунський полк, сотня Ясутина);
_Балбир_ Ясько (76;  Черкаський  полк, сотня Лазарева); _Балбиренко_ Іван  (123;
Канівський полк,  сотня  Іржищівська);  _Балбиренко_ Сахно  (175; Білоцерківські
полк і сотня).

Сюди  ж, очевидно: _Барвір_ Пашко (161;  Корсунський  полк, сотня Гавриленкова);
_Банбиренко_ Семен (296; Київський  полк, сотня  Предримирського);  _Бамбиренко_
Максим (345; Переяславський полк, сотня Заворицька). Щодо прізвища  _Барвір_, то
слід зазначити, що в  тому ж  Корсунському  полку,  щоправда, в сусідній  сотні,
служив і козак  Ясько _Бальвір_. Це  дозволяє  вважати  форму _Барвір_  опискою,
правильно буде — _Балвір_.

Індійські  факти:  санскр.  _Балавіра_   (хінді   —  _Балвір,_Бальвір_)  —  ім’я
землеробського  божества, старшого брата Крішни; сучасні індійські імена:  _Вір,
Віра_ (жіноче),  _Балвір_(Бальвір_);  сучасні пенджабські  імена: _Балбір_ Сінх,
_Балбір_ Сінх Сандгу,  _Балбір_ Сінх  Чаудгурі; давнє пенджабське ім’я _Бірбаль_
(з  перестановкою компонентів),  що  його  мав  наближений до імператора  Акбара
(1556–1605)  індійський раджа, який став  улюбленим персонажем ін<185> дійського
фольклору на взірець Ходжі Насреддіна.

Санскр. _bala_ — «сила»,  «могутність», «влада» (СРС, 462) + _vira_ — «богатир»,
«герой»,  «муж»   (СРС,  615).  Тобто  все  ім’я  _Балавіра_  означає  «Могутній
богатир/герой».

Якщо врахувати ще два козацькі прізвища  — _Білдей_ і _Болудей_, теж пов’язані з
Балавірою,  то в  9  з 16 полків  «Реєстру» зафіксовано 15 носіїв  прізвищ,  які
сходять  до двох  імен старшого  брата  Крішни —  санскр.  _Балавіра_  (хінді  —
_Балвір,_Бальвір_)  та  санскр.  _Баладева_  (хінді —  _Бальдев_). Найбільше цих
прізвищ у Білоцерківському полку —  4, що, мабуть,  і невипадково, бо _Баладева_
іноді тлумачаться  _Білобог_. Тобто  в імені _Балвір_ і в назві _Біла_Церква_ те
саме значення «білий». Що може бути й невипадковим.

По 2  носії прізвища _Балвір_ і похідних від нього мають Канівський, Корсунський
і  Переяславський полки,  по  1  — полки  Брацлавський,  Київський, Полтавський,
Черкаський   і   Чигиринський.   Відсутні   подібні  прізвища   в  Кальницькому,
Кропивнянському,   Миргородському,   Ніжинському,   Прилуцькому,   Уманському  й
Чернігівському полках. Географічно, якщо  орієнтуватися по  Дніпру,  то  помітно
більше цих прізвищ на Лівобережжі —  12, на  Правобережжі  їх — лише  3. Основна
маса прізвищ в ареалі Біла Церква — Переяслав — Канів — Корсунь, усього 10. Така
картина певною  мірою  узгоджується з  поширенням  козацьких  прізвищ _Білий_  і
_Чорний_. Більшість  прізвищ  _Чорний_  припадає  на  Лівобережжя,  особливо  на
полтавсько-миргородський регіон, де в 4-х полках  із 16-ти  зосереджено половина
прізвищ _Чорний_ — 49.

В індійській  міфології _Балавіра_ (хінді _Балвір_ або _Бальвір_) — старший брат
воїнського  й  пастушницького  божества  Крішни. Балавіра відомий  і  під іншими
іменами:  санскр.  _Баларама_  (хінді  _Бальрам)_  —  «Могутній  Рама»,  санскр.
_Баладева_ (хінді  _Бальдев_) — «Могутній бог» (іноді тлумачать  як «Білий бог»,
«Білобог»), санскр.  _Балабгадра_  (хінді _Бальбгадра_) — «Могутній благом»  або
«Всеблагий»,  _Бала_  або  _Рама_  —  відповідно «Могутній»  і  «Рама»,  санскр.
_Санкаршана_ (хінді  _Санкаршан_) —  «Орач», санскр. _Халадгара_ (хінді _Халдар,
Хальдар_),  санскр.  _Халабгріт_ (хінді _Хальбгріт_) —  «Плугодержець»,  санскр.
_Халаюдга_  (хінді  _Хальюдга_)  —  «Озброєний  плугом»,  санскр.  _Лангулін_  —
«Плужний»,  «Плужник», санскр. _Таладгваджа_  —  «Пальмостяжний»  (з  пальмою на
стязі) тощо.

У правителя Матхури  Уґрасени була красуня-дружина,  в яку закохався один демон,
здатний прибирати всіляких подоб.  Якось  він  прибрав подобу Уґрасени й обманом
заволодів нею.  У  жінки  народився  Канса,  в  якого  ще змал<186>ку проявилися
жорстокі  нахили.  А  коли підріс,  силоміць захопив  трон,  Уґрасену ж кинув  у
в’язницю. Його тиранія була  така нестерпна, що навіть всетерпляча мати-земля не
витримала. Обернувшися коровою, вона прийшла шукати захистку в богів. Ті привели
її до Вішну, бо саме Вішну був охоронцем землі й  людей на ній. І Вішну  вирішив
послати на землю своє земне втілення.

У Канси була сестра  Девакі. Вона вийшла заміж  за Васудеву, вихідця зі знатного
роду в країні, де владу  захопив Канса.  Та в день весілля, коли  сам  Канса віз
молоде подружжя на  весільній колісниці,  з  неба  пролунав  громовий  голос: «О
нерозумний, восьма дитина тієї, яку ти оце везеш, позбавить тебе життя!»

Переляканий  Канса хотів одразу вбити сестру, але Васудева вблагав його пощадити
дружину,  пообіцявши  віддати  Кансі всіх  дітей,  які  в  них народяться. Канса
пристав на  це, та  все ж помістив молоде подружжя у  в’язницю, щоб воно  завжди
було на очах і щоб запобігти всіляким несподіванкам.

У  Девакі  й Васудеви  народилося шестеро  дітей, і  Канса  відразу позбавляв їх
життя. Завагітніла  Девакі  і  всьоме.  Цього  разу  дитину  треба було  будь-що
врятувати, бо  вона мусила допомогти  Крішні,  земному втіленню  Вішну,  здолати
Кансу. Тож Вішну  своєю божественною силою перемістив зародок в іще одну дружину
Васудеви —  Рохіні,  яка жила на волі. Кансі ж сказали,  що  вагітність  раптово
перервалася. А Рохіні незабаром народила дитину, Балавіру.

Коли Девакі завагітніла увосьме, Канса приставив до подружжя іще більшу сторожу,
звелівши не  спускати з  сестри  очей.  У ніч  перед народинами  перед Васудевою
постав Вішну і мовив:

— Коли  Девакі народить дитину, ти візьми  її і віднеси до пастуха Нанди —  його
дружина  Яшода теж сьогодні народжує. Поклади свою дитину біля неї, а її  дитину
забери й принеси сюди.

Опівночі  народився  Крішна. Сторожа  міцно  спала, двері  були незамкнені,  тож
Васудева з немовлям на руках безперешкодно проминув варту й заквапився до Нанди,
пастушого ватажка. Білий  змій Шеша рухався попереду,  показуючи шлях. Нанда жив
на іншому боці Ямуни, річка якраз широко розлилася, та коли Васудева наблизився,
враз обміліла.  Васудева  дістався оселі  Нанди, непомітно  для  нього  та  його
дружини-породіллі підмінив дитину й повернувся до Девакі.

Стражників розбудив  плач  немовляти,  й вони  звістили  Кансу.  Він кинувся  до
дитини,  схопив  її  і вже хотів  позбавити  життя,  коли  з  неба  громоподібно
пролунало:<187>

— Телепню,  дитина,  якій  судилося покарати тебе, вже народилася і перебуває  в
цілковитій безпеці!

Наляканий до смерті Канса зачинився в покоях,  нікого не підпускаючи  до себе. А
Девакі й Васудеву, оскільки вони вже нічим не загрожували йому, відпустив.

І  Балавіру Васудева  віддав  пастухові Нанді,  щоб  брати  виховувалися  разом.
Наляканий  і розлючений  Канса  міг шукати  дітей,  тож  Васудева попрохав Нанду
перебратися  з Матхури в місцевість Ґокуль,  де було  достатньо паші й води  для
худоби. Нанда так і зробив.

Крішна  й  Баларама  ще  малими здійснили  багато  подвигів, а коли виросли,  то
звільнили й  знову посадовили  на трон царя  Уґрасену, а Кансу позбавили  життя.
Після  цього брати  жили в  Матхурі  зі  своїми  батьками, Васудевою  і  Девакі.
Незабаром на Матхуру напали два  царі-демони, союзники Канси. Крішна, Балавіра й
увесь народ  Матхури перебралися  в  інше місце й  звели там неприступну фортецю
Двараку. Звідти Крішна й Балавіра пішли на Матхуру й звільнили її.

Після  війни,  яку описала  «Махабгарата»  і в  якій  полягли всі  каурави, мати
кауравів,  Ґандгарі,  від  розпуки  за полеглими синами  прокляла  Крішну.  Вона
провістила, що  і його рід  поляже в битві так само,  як  і її  сини каурави.  І
материнський прокльон збувся. Коли ядави, плем’я Крішни й Балавіри, через ворожі
набіги знову перебиралися  на  нові  місця, то після виснажливої дороги вирішили
відпочити. Перепившися вина, ядави затіяли  сварку, яка перейшла в бійку. Крішна
й Балавіра  втихомирювали забіяк, але  марно. Того фатального дня ядави перебили
один одного, живими  лишилися  тільки  Крішна  й  Балавіра.  Засмучені  тим,  що
сталося, брати одійшли в ліс неподалік і сіли на величезний валун.  Тут  із рота
Балавіри виповз білий змій, а на  валуні зосталося його безживне тіло. А Крішну,
коли він сидів над річкою, роздумуючи про марноту життя, вразив стрілою в п’ятку
випадковий мисливець, що  блукав лісом у пошуках здобичі й подумав, що стріляє в
оленя. Так завершилося земне життя і Крішни.

Обоє братів  зростали  в  одній пастушій  родині, разом брали участь  у  дитячих
розвагах, пасли  корів, водили хороводи з пастушками-ґопі, здійснювали  численні
подвиги.  Чимало подвигів здійснив Балавіра й сам. Основна його зброя —  плуг, з
яким часто зображається  і через який  має низку  «плужних» імен. Цим плугом він
покарав за непослух річку Джамну, прооравши їй нове русло, а іншого разу зачепив
і при<188>тягнув до себе цілу царську столицю Хастінапур.

Балавіра, на відміну від  Крішни, мав  лише одну  дружину — Реваті, яка народила
йому двох синів. Він полюбляв випити, мав запальну вдачу.

За  уявленнями індійців, Крішна — пастушницьке й воїнське божество, а Балавіра —
землеробське,  що  засвідчують   його   «плужні»  імена   _Санкаршана,_Лангулін,
Халадгара,_Халабгріт,_Халаюдга_ тощо. Балавіра старший за Крішну, з чого, певно,
висновується і те, що землеробство передує пастушництву. Тож Балавіра — божество
землеробського, осілого населення, а Крішна — скотарського, кочового.

Балавіра й Крішна брали  участь  і в подіях «Махабгарати».  Щоправда, Балавіра і
ядави виступали на боці кауравів, а Крішна  —  на  боці пандавів, хоч і докладав
зусиль, аби до війни між пандавами і кауравами, двоюрідними братами, не дійшло.

Балавіра й Крішна ніби антиподи, як  на функціональному,  так і на інших рівнях.
Якщо,  наприклад, Крішна хотів, щоб їхня сестра Субгадра вийшла заміж за пандава
Арджуна,  то Балавіра  волів видати її заміж за  каурава  (зрештою, за активного
сприяння Крішни, Арджун викрав  Субгадру собі  в дружини). Таке ж протиставлення
бачимо й на барвному рівні. Якщо  Крішна синюватошкірий  і в жовтому вбранні, то
Балавіра золотавошкірий і в синьому  вбранні.  Обидва божества  мовби уособлюють
цілокупність усесвіту в єдності протилежностей. Синє і жовте —  кольори  води  й
вогню  (сонця, тепла). Поєднуючися, вони дають зелений колір життя. Коли жодна з
цих  могутніх стихій не  переважає,  коли вони гармонійно  поєднані,  має  місце
світова  й суспільна  рівновага, панує  мир, злагода й порозуміння. Саме ця ідея
закладена в нашому державному прапорі, який творять дві  рівновеликі половинки —
синя й жовта, символи води й вогню, символи життя.

Дружиною Балавіри була Реваті, дочка царя Райвати, що правив у країні _Сураштра_
в Західній  Індії (сучасний  штат Ґуджерат). За  «Махабгаратою», в Сураштрі жили
ядави,  з  яких походили  Крішна й  Балавіра.  Північно-Західна Індія,  до  якої
входила давня  Сураштра  (або Саураштра), виявляє топонімно-гідронімні зв’язки з
Північним  Причорномор’ям  (ГУ,  19).  А  ядави   виявляють   спорідненість   із
літописними  ятвягами. Як  індійські ядави  мають  ще дві  назви —  _сатвати_  й
_данави_, так і ятвяги мають дві інші назви — _судовити_ (_судова_) й _дайнови_.
А така потрійна відповідність  індійського й балтійського етнонімів, звичайно ж,
не випадкова (ТРС, 51–57). <189>

Діда царівни Реваті, дружини Балавіри, звали _Рева_. А серед запорозьких козаків
часті прізвища _Рева,_Ревенко,_Ревченко_ тощо. Лише  в Канівському, Корсунському
й  Черкаському  полках  їх  до  десятка  (див.  окрему  статтю  про ці  козацькі
прізвища).

Нинішня  територія Ґоа  між  штатами Махараштра  й  Карнатака в Західній  Індії,
звільнена 1961 від португальського панування, у давнину називалася _Реватідвіпа_
— «Острів Реваті».

Серед  багатьох  імен   Балавіри  чи  не   найпопулярніше  —  _Баларама_  (хінді
_Бальрам_), або просто  _Рама_. Персонажів  на ім’я  _Рама_ індійська  міфологія
знає трьох: _Паршурама_, «Рама з сокирою» — воїн-брахман,  що вславився нещадною
боротьбою з кшатрійським (воїнським)  станом; _Рама_ —  сьоме втілення (аватара)
Вішну,  син   царя  Дашаратхи,  народжений,   щоб  убити  злого  демона  Равану;
_Баларама_,  старший брат Крішни. _Баларама_ чи _Рама_ — сьомий син  Васудеви, а
_Рама_,  герой  «Рамаяни»  —  сьоме   втілення  Вішну.  Між  цими  обома  Рамами
простежується подібність на багатьох рівнях.

Балавіра-Баларама  причетний до  землеробства, його  атрибут —  дерев’яний плуг,
якого завжди носить із собою. Цю його особливість відбивають епітети  _Лангулін_
— «Плужник», _Санкаршана_ — «Орач»,  _Халадгара_ й _Халабгріт_ — «Плугодержець»,
_Халаюдга_  —  «Озброєний плугом».  Плуг для  Балавіри  й  зброя.  За легендами,
Балавіра якось розгнівався на річку Ямуну, підчепив її плугом і притягнув ближче
до Вріндавана, «Лісу Врінди», де минули дитинство і юність Крішни й Балавіри, де
вони  водили веселі  хороводи з дівчатами-пастушками.  Тому Балавіра має  епітет
_Каліндібгедана_  — «Розривач  Калінді»,  де  _Калінді_ —  поетична назва  Ямуни
(Джамуни), що тече з гори Калінді.

Мати Балавіри — Рохіні,  одна з  двох дружин  Васудеви,  а дружина —  Реваті, що
відбилося  на  його  іменах,  наприклад,  _Рохінісута_  —  «Народжений  Рохіні»,
_Реватіраман_ — «Чоловік Реваті».  Найцікавіше  те, що Рохіні й Реваті — і назви
сузір’їв, пов’язані з місячним небом і  місячним календарем. Індійський місячний
календар  включає 27 сузір’їв, за міфами, доньок бога-отця Дакші — їх він віддав
заміж за Чандру-Місяця. У списку цих 27 сузір’їв Рохіні  значиться четвертим,  а
Реваті   —   останнім,  двадцять   сьомим  сузір’ям.  Такий   зв’язок  Балавіри,
землеробського божества, з Рохіні й Реваті, які, коли звести до родинного рівня,
доводяться  йому  матір’ю  і  дружиною,  а  на  планетарному рівні  пов’язані  з
Місяцем-Чандрою, звичайно ж, не випадковий. Міф підкреслює,  що  Місяць-Чандра з
усіх  дочок <190> Дакші  найбільше  любив  Рохіні (див.  статтю «Місяць-Чандра й
Зірка-Тара»).

Лунарний  місяць має  28 днів, і  з ним  пов’язане  священне число «7»,  часте в
індійських давніх  текстах. 7  мудреців-ріші, 7  океанів і  7 священних річок, 7
днів тижня,  7  божественних  матерів, 7 континентів-материків,  а в кожному — 7
царств, 7 гір, 7 річок. Небес і пекол — теж по  7. Існує 49 марутів (у «Влесовій
книзі»  — _мариці_, тотожні «вітрам, Стрибожим внукам»), тобто 7 по 7. Число «7»
причетне й до Агні-Вогню — в нього 7 рук, 7 язиків, 7 жител, 7 джерел, 7 братів.
7  книг  «Яджурведи»  приписуються  Агні. 7 коней у  Сур’ї-Сонця,  7  корів  — у
вранішньої зорі Ушас. Є 7 різновидів апсар-русалок (Томас, 195–196).

Баларама-Баладева, разом із Крішною-Васудевою,  Самбою  та Прадьюмною  —  синами
Крішни й  Анірудгою  — внуком  Крішни  входять до так  званих  «п’яти героїв»  —
_панча-віра_. Де санскр. _pancha_(хінді _panch_)— «п’ять», а _vira_ — «богатир»,
«герой». Всі вони вважалися  предками  племені  врішніїв. На початку нової ери в
Північній  Індії  навіть існував  культ  «п’яти героїв»  —  про  це  свідчать  і
літературні  тексти,  і різноманітні  археологічні,  епіграфічні й  нумізматичні
знахідки. Найвідоміша  з них — напис із містечка Мора поблизу Матхури, датований
V ст. Він мовить про спорудження зображень «п’яти героїв». Індійський історик Р.
аджумдар  висновує,  що  «п’ять героїв-врішніїв з напису в Морі  були обожнені й
вшановувані під титулом _Бгаґават_ у районі Матхури десь на  початку  нової ери,
певно, членами клану ядавів-сатватів-врішніїв» (Кокова, 88).

Ця група, окрім Самби  —  організаційна  ланка  в релігійно-філософській системі
_панча-ратра_, досл. «п’ять ночей», яка, очевидно,  виникла  на півночі Індії на
початку  нової  ери,  а  згодом  поширилась  і  на   південь  країни.  В  основі
космологічних  уявлень цієї школи концепція верховного бога Васудеви-Нараяни, що
проявляється через відтворення цілого  з окремих частин, розташованих  у певному
відношенні  до  центру.  Васудева  породжує  Санкаршану й природу-пракріті,  від
їхнього зв’язку постає Прадьюмна і манас (розум, свідомість), від них — Анірудга
й  ахамкара  (самоусвідомлення).  А  вже  від останніх постають  п’ять  основних
елементів світобудови (_панчабгута_) і бог-творець Брахма. Кожна частина має два
різновиди  активності — твірно-оберігальну й етичну, через  що твориться всесвіт
із   богами  й  людьми.   Кожен  із  цих   етапів   називається  одним  з  імен:
_Васудева_(_Крішна_),_Санкаршана_  (тобто _Балавіра,_Баладева_),  _Прадьюмна_  й
_Аніруддга_. <191>

З усієї п’ятірки Балавіра, або  Санкаршана  — найближчий до Крішни-Васудеви, він
неодмінний  і  діяльний  супутник  його.  Проте в  епосі  й  пуранах (індійських
билинах) чимало  сюжетів, де Балавіра — головна дійова особа. Індійські історики
вважають,  що існували й  незалежні культи  всіх п’яти героїв. Причому  найбільш
значним,  поряд із  Васудевою-Крішною, був  Санкаршана —  культ його  на початку
нової ери  охопив  значний  ареал.  У  напису з  Ґхосунді  він,  як і  Васудева,
_Сарвешвара_ — «Владика  всіх» і  Бгаґавата (Кокова,  89).  Про культ Санкаршани
згадує  «Артхашастра»   в  такому   контексті:  «Шпигун  у   подобі  відлюдника,
бритоголового  чи з  косицею, що нібито  шанує божество Санкаршану, користаючись
обрядовими діями, нехай  обдурить  грабіжників, застосувавши  хмільні напої  або
отруту»  (АШ, 464). Тамільська  поема «Оповість  про  браслет» (бл.  V ст. н.е.)
згадує храм Санкаршани на півдні Індії.

Дослідники підкреслюють тотожність Санкаршани й Шеші —  світового змія, на якому
лежить Вішну-Нараяна.  А також те, що коли зник сам  цей  культ, збереглася лише
одна функція Санкаршани — пов’язана з уявленням про нього як про змія Шешу (КДИ,
135).

Культ   Балавіри-Санкаршани,  певно,   первісно   пов’язаний  із  землеробством.
Характерні  особливості  божества:  синє  вбрання, у  руках  —  плуг  і  палиця,
сприймані  як  його зброя.  Звідси  й  постійні  епітети:  _Хала_  —  «Плужний»,
_Халабгріт,_Халадгара_   —   «Плугодержець»,   _Халаюдга_   —   «Плугозбройний»,
_Лангалін_ — «Плужник», _Мусалаюдга_ —  «Мусалозбройний»  (_мусала_ — товкач для
подрібнення зерна).

Постання   імені    _Санкаршана_    традиція   пояснює   тим,    як    народився
Баларама-Балавіра. Коли Канса позбавляв життя дітей Девакі й Васудеви, то Вішну,
щоб урятувати сьому  дитину,  Баладеву, послав  на землю гінця і  пояснив  йому:
«Плід,  що зараз  носить Девакі,  то  Шеша — частка мене самого. Перенеси його в
Рохіні».  А  «Бгаґавата-пурана» (10.2.13) мовить: «Дитину  цю  на  землі  зовуть
_Санкаршана_, бо вона перенесена з матері в матір; вона _Рама_ — бо радує  світ,
а _Бала_ — через незмірну силу».

Санскритська   дієслівна  основа  _krish/karsh_  може  означати   _перетягувати,
переміщувати_. Проте вірогідніше пояснення, яке випливає з властивого цій основі
значення _орати,_борознити_.  Що відповідає  первісно  землеробському  характеру
культу.

Природно, що  землеробське  божество  співвідноситься зі зміями, а їх зв’язок із
землею  загальновідомий. В епосі й пуранах Санкаршана ототожнюється  із світовим
змієм Шешею, тисячоголо<192>вим  змієм, що підтримує землю і служить  ложем  для
Вішну, коли той відпочиває на світових водах між твореннями світу.  Він — частка
Вішну.  Коли  Балавіра  помирав, Шеша виповз із  його тіла через рот і пішов під
землю. Шеша також — цар змій, або наґів, що  живуть у підземному  царстві.  Інші
царі змій (_Васукі,_Такшака_) вважаються  його братами чи ідентифікуються з ним.
Зображається  Шеша в пурпуровому вбранні, з білим намистом на шиї, в  одній руці
його — товкач, у  другій  — плуг. За народними повір’ями, землетруси — то позіхи
Шеші (МНМ ІІ, 642). Є скульптурні  зображення Балавіри зі  зміїним капюшоном над
собою  і  навіть  у подобі змія.  Що  дає підставу деяким дослідникам припускати
генетичну спільність культів Санкаршани й світового змія.

Балавірі  властива пристрасть  до  спиртного. Джерела засвідчують:  ще ведійські
арії  полюбляли випити.  Арії  в  Пенджабі,  де  записувалася  «Рігведа»,  знали
принаймні  два  міцні  напої  —  сому  й  суру. Сома  вважалася  трунком  богів,
насамперед  Індри,  тому  вживання  її  обмежувалося   релігійними   обрядами  й
особливими торжествами,  де її споживали  переважно  жерці.  Повсякденним напоєм
була  сура, її виготовляли з зерна. Із зерна  її і нині роблять деякі  індійські
племена.

Споживання сури було звичайним явищем  у ведійські часи.  «Яджурведа» відзначає,
що був  навіть фах  —  _сурник_, тобто  «виготовлювач сури».  Звичність вживання
спиртного прозирає в  багатьох  священних текстах. Так, уся ІХ книга «Яджурведи»
присвячена  вихвалянню  напою соми.  Показове  ставлення  до  питущих:  воно  не
осудливе, а скорше захопливе й схвальне.

Тож  співплемінники Балавіри, включаючи й Крішну,  неабияк шанували  спиртне. Що
врешті-решт призвело до загибелі ядавів, котрі під час  пиятики  пересварилися й
перебили одне одного. Пояснення цього бачимо в цитованому уривку з «Артхашастри»
— з нього видно, що обряди, пов’язані  з Санкаршаною, супроводжувалися вживанням
спиртного.  В  пуранах  мовиться  про  сварку  між  Ямуною  і  Балавірою   через
небайдужість  останнього до вина. На повень  місяця Балавіра відпочивав у лісі в
товаристві  жінок. У цей час божественна сура пролилася з дупла  й  сповнила ліс
п’янкими  пахощами.  Балавіра  й  жінки  випили  хмільного  трунку. Після  цього
захмелений Балавіра гукнув до себе Ямуну, щоб освіжитися в  її водах. Вирішивши,
що  річка  ослухалася  його,  він підчепив  її  плугом і поволік  за  собою.  Та
зглянувся на благання Ямуни й відпустив її. «Бгаґавата-пура<193>на» мовить, що й
зараз видно нове русло Ямуни, прокопане плугом (10.65.18–21).

Тут  цікаве  те,  що  хмільний напій  містився  в  дуплі дерева  («Вішну-пурана»
уточнює,  що дерево це — _кадамбарі_) і  назва напою — _варуні_. У  міфах деяких
племен Центральної Індії герой теж іноді знаходить вино в дуплі дерева. У гондів
є міф, як велетень Бгімсен прийшов  до  Бгаґавана (Всевишнього) й попросив пити.
Той порадив піти в ліс  і пошукати питва там. По довгих пошуках  Бгімсен знайшов
дерево махуа, дуплисте й  повне  п’янкого  трунку.  Бгімсен  напився  його сам і
відніс трохи Бгаґавану. Інший  переказ, про сотворіння на землі родючого грунту,
пов’язує родючість із  хмільним  напоєм. Бгаґаван  велить Бгімсенові  знайти між
землею і  небом дерево саджан, у дуплі  якого  є  хмільний напій.  І пояснює, що
дерево  це росте  біля дерева махуа. Цвіт махуи  потрапляв у порожнистий стовбур
дерева саджан, після дощу він забродив і вийшов п’янкий напій.

З культом  Балавіри пов’язуються інші  індійські хмільні напої: _хала_ — з  кори
дерева,  коріння недозрілої  цукрової  тростини, цибульного соку й  спецій; сюди
додавалася крапля-друга зміїної отрути.  Напій  _кадамбарі_  готувався з кислого
молока, _таді_ (_тарі_) — з пальмового соку.

Проте найулюбленіший хмільний напій Балавіри —  варуні. В «Ману-смріті» («Закони
Ману») варуні протиставлена  іншому хмільному напою  —  _сурі_. Про  _суру_  тут
мовиться,  що вона  буває трьох  різновидів:  добувана  з  цукрової тростини,  з
товченого рису та з квітів мадгуки, і що всі три заборонені для трьох вищих каст
(11.95). Пиття  сури  суворо  каралося  — аж до смертного вироку (11.91–94).  До
варуні  «Закони Ману» терпиміші: хто  випив її  незумисне, відбувається простими
очищувальними обрядами. Але навіть умисне пиття варуні не карається стратою.

Хмільний напій із квітів дерева  махуа й донині популярний у сільській  Індії. А
назва  _махуа_  (_Bassia_Latifolia_) —  дещо  видозмінене  санскр. _madhuka_, що
відповідає укр.  _медок_. Наші предки теж полюбляли меди й напої  на медах. Суру
добре знає «Влесова книга» і досить детально описує, як  приготувати її. І подає
деякі   терміни,   пов’язані   з  цим,   наприклад,   дієслово  _суритися_.  Тож
Балавіра-Баладева-Білобог  близький  нашим предкам  і  в цьому плані. Споживання
хмільних напоїв  було  в  пошані  у  ведійських  аріїв  і  якщо  не освячене, то
принаймні  ідеалізоване   релігією.  Вони  згодом   поступилися  місцем   деяким
замінникам,  як-от   тютюнові,   завезеному   в  Індію  на   початку  XVII   ст.
португальцями, <194> або бетелю (жувальному тютюну) чи й навіть опію.

Балавіра в «Махабгараті» найчастіше стоїть поруч із Крішною. Вони разом присутні
на весільних  церемоніях, жертвоприносинах, гостюванні в родичів. Самостійні дії
його  нечисленні,  але  вони  й  найцікавіші. Особливо  тоді,  коли  ці  дії  не
узгоджуються  з діями  Крішни, хоча авторитет молодшого брата  врешті-решт  бере
гору.

Істотна відмова Балавіри брати участь у битві пандавів з  кауравами, описаній  у
«Махабгараті». Своє рішення  він  мотивує  тим,  що  відчуває  однакові  родинні
почуття до тих і тих. Більше того, формально належачи до пандавів, він прихильно
ставиться до кауравів,  захищає їх  перед Крішною, висуває плани примирення обох
сторін, доводить, що пандави самі спричинилися до лих, які їх спостигли. Поки на
Курукшетрі  —«Полі Куру»  триває битва,  він здійснює  прощу до святих місць.  А
повертається тільки на двобій між  пандавом Бгімою і кауравом  Дурйодганою, яких
колись вчив  битися  на палицях.  Бачачи  нечесні  прийоми  Бгіми,  він  обурено
хапається за зброю, прагнучи захистити другого свого учня. Балавіра вмовляє обох
своїх учнів  не вдаватися до зброї, оскільки вони обидва однаково вправні воїни.
Та коли переконати їх не вдається, полишає поле битви.

Тож  помітна   деяка  суперечність   у   функціональному   навантаженні   образу
Санкаршани-Балавіри. Він діє,  з одного боку, в найближчому оточенні Крішни, а з
іншого — в певній опозиції до нього. Ймовірно, висновує дослідниця Ю.Кокова, тут
відбилася  стадія  взаємостосунків двох початково рівнозначних культів  Крішни й
Санкаршани, коли перший відтіснив другого й став домінувати (Кокова, 93).

У пуранах — індійських  билинах життєпис Балавіри-Санкаршани  впорядковується  і
деталізується, обростаючи епізодами, відсутніми в епосі. «Бгаґавата-пурана»,  що
містить  канонічні  життєписи  Крішни  та його родичів, розповідає, зокрема, про
одруження Балавіри  з  Реваті,  про  його звитяги  над асурами, котрі порушували
спокій в країні ядавів.

Визволяючи  з  полону  Самбу,  сина  Крішни,  Балавіра  заходить  у  конфлікт  з
кауравами.  Самба  викрав  зі сваямвари в Хастінапурі наречену собі,  а  каурави
схопили  його.  Доходило  до війни,  і Балавіра,  не  бажаючи  кровопролиття між
двоюрідними братами,  взявся  замирити їх.  Він прибув у Хастінапур  і  попрохав
кауравів  відпустити Самбу.  Ті відмовилися, а Балавіра спаленів,  лемехом плуга
підчепив столицю кауравів Хастінапур і поволік  до Ґанґи,  щоб утопити. Налякані
каурави з виба<195>ченнями  відпустили Самбу  та його наречену. І нині,  мовлять
перекази, видно сліди  цієї могутності  Балавіри: місто здіймається  на схилах і
мовби видивляється на себе в Ґанзі.

Цей  епізод, як і епізод з Ямуною, дослідники витлумачують як відбиття  реальних
історичних  подій. Щодо Хастінапура, то це, як на них, явний опис землетрусу, що
його  пережило  місто.  Землетрус  змінив  і  русло Ґанґи,  і зруйнував  столицю
кауравів.  Тим більше,  що Балавіра тотожний змію Шеші, позіхи якого, за міфами,
викликають землетруси.

А  загалом  образ  Балавіри  в  пуранах  втілює  основні  епічні   мотиви  його:
божественне  походження, демоноборство,  мандри по  тіртхах  —  місцях прощі  на
священній річці Сарасваті.






2. Гопя




Гопя Василь (РВЗ, 189; Білоцерківський полк, сотня Ольховецька).

Санскр.  _gopa_ — «пастух», «ватажок пастушої громади»; «староста  села»; «цар»;
«охоронець, сторож, вартовий» (SED, 192; СРС, 197).

У слова _gopa_  дві  значимі  основи  — _go_+_pa_. Де  _pа_  — дієприкметник від
дієслівної  основи  _pa_  —  «захищати»,  «охороняти»,  «берегти»,  тобто  «який
захищає/охороняє» (SED, 306). А _go_ — іменник із багатьма значеннями — «зірки»,
«небо», «сонце», «місяць»,  «кінь», «бик»,  «корова», «земля», «мова»,  «слова»,
«Сарасваті» (богиня красномовства),  «мати»,  «вода», «око», «Телець», «9»  тощо
(SED,  192). Основні  й найуживаніші значення  —  «корова»,  «бик»,  «худоба»  і
«землям».  Бо за  первісними  уявленнями  корова й земля —  обидві  годувальниці
людей. Тож _gopa_ означає «захисник корів/землі», або «пастух», «воїн», «цар».

На означення дружини  чи дочки  пастуха  є  жіноча  форма слова_—_gopi,_gopika_.
Словом _ґопі_  означають і всіх пастушок, закоханих  у  юного  пастушка Крішну з
сопілкою.  Тому Крішна має епітет _Ґопінатх_ — «Владика пастушок-ґопі»  (санскр.
_natha_  —  «цар»).  В  епічних  та  інших  творах і  Крішну називають  _Ґопа_ —
«пастух», «владика ґолоки (світу корів)» тощо (ИД, 508). Термін _gopa_ означує і
пастушу верству,  належну  до  третього  стану  давньоіндійського суспільства  —
вайш’їв-землеробів, селян.  Тільки їм дозволялося розводити й  продавати  худобу
(ИД, 282).

Інші епітети Крішни з елементом _ґопа:_Ґопеша_ (_ґопа+іша_ «бог») — «Бог/Владика
пастухів»,  _Ґопендра_ (_ґопа+індра_) — «Цар пастухів»; _індра_ означає і «цар».
Оскільки Індра  цар  богів  і ватажок  небесного воїнства, то і його  ім’я стало
сприйматися як «цар». <196>

Ім’я _Ґопачандра_ мав цар,  що правив у VI ст.  країною Ванґа  (ИД, 423). _ґопа_
тут тотожне імені _Крішна_, а _Чандра_ — Місяць, божество і  водночас компонент,
додаваний до імен богів для більшої шанобливості й святості.  Тобто _Ґопачандра_
значеннєво тотожне імені _Крішначандра_ — це  ім’я і сьогодні популярне в  Індії
чоловіче  ім’я.  У  середньовічному  творі  «Океан  сказань» кашмірського  поета
Сомадеви  (ХІ  ст.) діє цар _Дгармаґопа_  — «Захисник дгарми-віри»  (Серебряков,
210).   Сучасне   індійське  місто   Ґваліор  раніше   називалося  _Ґопаґірі_  —
«Пастух/Цар-гора». _ґопа_ і різновид нашийної прикраси.

Цікаво, що  одне з  імен аккадського бога Таммуза, який виявляє певну спільність
із Крішною, _Гу-ба_, теж «пастух» (Смирнов, 234–235). У  світлі чого привертають
увагу  так   звані  «Болоховські   міста»   (_Божеськ,_Чернетин,_Дядьків,_Кудин,
Деревичі_  й _Губин_) на стикові Галицької, Волинської і Київської земель (ЕСЛН,
22–23). Назва _Чернетин_ може пов’язуватися з Крішною, бо _Крішна_ з санскриту —
«Чорний». Столицею царства  Відарбги, з якого походила Рукміні, дружина Крішни —
_Кундіна_ (хінді  — _Кундін_); назва  її  перегукується з  болоховським _Кудин_.
Індійських  двійників мають і інші болоховські міста (ТРС, 48–50). Тож  природно
припустити, що й болоховський  _Губин_ споріднений з епітетом Крішни — _Ґопа_ та
його аккадійського двійника Таммуза з епітетом _Гу-ба_ — «Пастух».

Давньоіндійське  місто ділилося на  чотири частини,  кожною  керував чиновник  —
_стханіка_ (хінді _стханік_, пор. укр. прізвище _Станик_). Йому підлягав _ґопа_,
теж міський чиновник, під наглядом  якого  перебувало десять, двадцять або сорок
родин  міста (ИД,  234).  Можна згадати й наш давній  адміністративний поділ  на
губернії — цілком можливо, що й слово _губернія_ споріднене з _ґопа,_хоча його й
виводять із  лат.  _gubere_ — «правити» (ЕСУМ  І,  611). Проте і латинське слово
може містити компонент gu із тим самим  значенням, що й санскр. _gopa;_ґопа_, до
речі, й дрібна адміністративна одиниця, округа.

В «Артхашастрі», трактаті про управління  державою,  згадується чиновник _ґопа_;
він керував кількома селами  й провадив  перепис  людей і їхнього майна в них. І
визначаються обов’язки ґопи — перепис осель і мешканців, платників і неплатників
податків. «При цьому він  мусить вказати: в цих оселях стільки-то людей, рахуючи
по  кожному з  чотирьох  станів,  стільки-то  землеробів  (_каршака_),  пастухів
(_ґоракшака_), купців (_вайдехака_), ремісників (_кару_), наймитів (_кармакара_)
й рабів  (_даса_)»  (АШ, ІІ 35.3–4). Каутілья,  автор «Артхашастри»,  передбачає
призначен<197>ня  чиновника-ґопи на  5 –10  сіл,  тобто  досить  широку  округу.
Сільський ґопа,  певно, не тільки  фіксував людей і майно на своїй дільниці, а й
збирав податки (Алаев, 52).

Це саме може стосуватися й адміністративно-територіальної одиниці _волость_, яка
може  походити  не від  _володіти_,  а  від  _віл,_бик_,  у санскриті ґ_о_. Таке
міркування  небезпідставне,  бо  у  В.Даля  _губовина_  —  старовинне  слово  зі
значенням «край», «країна», «область», «округа», «волость»,  «селище», «садиба»,
«двір»,    «оселя».    Відомий    термін    _губа_    —    «округа»,    «район»,
«територіально-адміністративна одиниця в Давній Русі»,  «судова  округа». У В.О.
лючевського  найменша «кримінально-поліційна округа, у якій переслідування лихих
людей надавалося самій  громаді, називалася _губою_»,  звідки  й вирази_на_губі,
посадовити_на_губу_ тощо (Там  же). Чимало назв,  похідних  від _губа:_Губник_ у
Вінницькій, _Губське_  в Полтавській,  _Губівка_ й _Губське_  в  Кіровоградській
областях.  Складається  враження,  що українські фразеологізми _на_всю_губу_пан,
ґазди_цілою_губою,_гріха_на_всю_губу,_реве_на_всю_губу_(СУМ, І  335)  стосуються
не частини обличчя — губ чи грибів (_губи,_губ’яки_), а саме певної території.

Слово  _ґо_(ґау_)  вжите  в  «Рігведі»  176  разів.  Велика  рогата худоба  була
багатством  і синонімом багатства, заможна людина називалася «власником корів» —
_ґомат,_ґомін,_ґосвамін,_ґодгарін,_ґопаті,_ґовінда,_ґопала,_ґопа_тощо.  Деякі  з
цих   термінів   згодом   стали   іменами,  зокрема  Вішну   й   Крішни.   Слова
_ґавішті_й_ґавашана_  — «битва», «війна»  теж  утворені  зі  слів  із  значенням
«корови», «худоба».  Навіть боги ділилися на чотири категорії, одна з яких  боги
_ґоджата_  —  «народжені  коровою»;  інші три —  небесні, земні  й водні. Корова
відігравала величезне значення в житті давнього індійця.

Компонент _ґо_  рясно  відбитий  в індійських  іменах: _Ґопала,_Ґопаті,_Ґомукха,
Ґовінда,_Ґотама,_Ґовіштха,_Ґовасена,_Ґодгваджа,_Ґодгара,_Ґобгід,_Ґопендра,
Ґопеша,_Ґоптрі_   тощо.  _Ґовінда_  —  «Пастух»,  (досл.   «Здобувач/Знаходжувач
корів»), ім’я Крішни.  Воно  відбиває солярні риси  цього божества, де  корови —
дощові хмари чи сонячні  промені; тут маємо  виразну скотарську символіку.  Один
міф розповідає,  як юний  Крішна зайняв  у  Індри  корів  (хмари),  а  той  став
переслідувати пастушка. Дослідники  гадають,  що міф відбиває початок поклоніння
Крішні на противагу  Індрі, яке відчутно зменшило криваві пожертви. Схожий сюжет
знає і «Ріґведа»,  тільки там корів Індри викрадає демон Вала й ховає за  річкою
_Раса_  (хінді _Рас_). _Ґо_, як мовилося, означає і «земля», тож _Ґовінда_, ім’я
Вішну-<198>Крішни, може стосуватись і міфу про третю аватару  Вішну, коли  він у
подобі велетенського  вепра  пірнув  на  дно  океану  й іклами  підійняв  землю,
занурену  під  воду. Тоді  Говінда  означатиме не  лише «Здобувач  корів»,  а  й
«Здобувач землі».

Ім’я  _Ґотама_  —  «Досконалий  бик»  мав  Будда  і  легендарний  мудрець,  який
прокльоном перетворив  на  камінь свою дружину  Ахалью,  яку підступно  спокусив
Індра. _Ґавасена_  — «Бикосилий» звали епічного царя, чию дочку на її  сваямварі
здобув у дружини Юдгіштхіра, найстарший із п’ятьох братів-пандавів.

Існує  чимало й назв із _ґо_ на  означення  гір, річок, міст і  сіл — _Ґовішана,
Ґокарна,_Ґокула,_Ґґомукхі,_Ґоманта,_Ґоматі,_Ґоратхагірі_й_Ґомукхаґірі_ (_ґірі_ —
«гора»),  _Ґотама,_Ґохарва,_Ґовардгана_  тощо.  З  них  можна  відзначити  назви
_Ґокула_ (хінді — _Ґокуль_), досл. «череда корів» — село за 8 км від Матхури, на
березі Ямуни-Калінді, де народилися Крішна й Балавіра й де минули їхні  дитячі і
юнацькі роки. Зараз це  _Махаван_(Махабан_) — «Великий  ліс». _Ґоматі_(Ґомті_) —
«Багата  коровами»  —  ріка,  згадувана  в  «Ріґведі»  й  «Рамаяні».  _Ґокарна_,
«Коров’яче вухо»  —  місто на  Малабарському  узбережжі  Індії, знамените храмом
Шіви. _Ґодаварі_ — річка, відоме місце прощі шіваїтів.

З  _ґо_ —  «корова»  (множина — _ґавас_)  утворено величезну кількість слів, які
іноді охоплюють,  здавалося  б,  далекі одне від одного  поняття. Воно входить в
імена й епітети богів: _Ґопаті_ — епітети Індри, Крішни, Шіви, Варуни; _Ґовінда,
Ґодгара,_Ґодгарін,_Ґопала,_Ґопадг’я,_Ґопакша,_Ґопеша,_Ґопендра_  — на  означення
Крішни; _Ґопалака,_Ґовасана,_Ґодгваджа_ — Шіви;  _Ґоптрі_ —  Вішну;  _Ґобгід_  —
Індри. Те ж _ґопа_  — «пастух» прибрало  значення «цар», «правитель»; _ґотра_  —
«череда»   розвинулося  в  значення  «родина»,  «рід»,  «плем’я»;  _ґавешана_  —
прагнення  мати  корів,  означає  «воювати»;  _ґавиджа_  —  домагання  корів,  а
переносно  —  «пристрасний»,  «палкий»,  «ярий».  Слово _ґо_ означає  і «благо»,
«багатство», «добробут». Конкретні слова з _ґо_ стають абстактними, іноді зовсім
далекими  від  первісного  значення.  Така  насиченість   ведійського  лексикону
похідними від _ґо_ засвідчує виняткову роль корови в житті ведійських аріїв. Для
арія корова й віл найперші помічники й трударі, а це ще більше підносило їх.

_Ґо_  творить різноманітні  й  численні  терміни. Військова справа:  _ґо-карна_,
«коров’яче вухо» — різновид стріли; _ґав’я_, «бичача» — тятива, з чого видно, що
тятиву робили з волової шкіри.

Прикраси:  _ґо-кхару_,  «коров’ячі ратички»  —  сережки  у виг<199>ляді  рослини
якірці,  що  теж  зоветься  _ґо-кхару;_ґо-стана_, «коров’яче  вим’я»  —  перлове
намисто  в чотири  разки;  _ґо-меда_,  «коров’ячий  жир»  — коштовний  камінь  з
Гімалаїв чи  з Інду,  який переливається кольорами — білим, блідим, жовтуватим і
червонястим;_ґо-пунчха_, «коров’ячий хвіст»  — різновид намиста з двох, чотирьох
або  тридцяти чотирьох  стрічок.  Санскр.  _punchha_,  хінді _punchh_ —  «хвіст»
споріднене з назвою _бунчук_. І хоча вважається, що слово запозичене з тюркських
мов,  воно засвідчене в цьому  значенні ще в «Рігведі»; у Кашмірі є місто Пунчх,
де народився відомий  індійський  письменник  Крішан  Чандар  (1914–1977), твори
якого  не  раз  перекладалися  в  Україні;  _ґо-мукха_,  «коров’яча   морда»   —
старовинний  духовий музичний інструмент;  _ґо-пура_, «коров’яча вежа» —  міська
в’їзна брама або  прикрашені ворота храму, парадні двері;  _ґо-рута_, «коров’яче
мукання» —  відстань, на  яку чути  мукання корови;  _ґо-бгріт_, «земледержна» —
гора; _ґо-правеша_, «прихід корів»  —  час,  коли  худоба повертається  з  паші,
надвечір’я; _ґо-дгулі_, «коров’яча  курява»  —  повернення корів з паші, ця пора
вважається  винятково  сприятливою  для добрих  справ;  _ґо-ватсья_,  «коров’яча
дитина» — теля тощо. Щодо _ґо-ватсья_ індолог О.Баранников пише:

«Наскільки поширений серед  індусів  погляд на корову як на  створіння винятково
ніжне   й  любляче,  свідчать  мовні  факти.  Слово  _ватса_  —  «теля»  вже   в
давньоіндійській мові означає «любий», «дитина», звідки походить звичайне в ряді
давньоіндійських мов  слово  на означення  дитини, сина.  Так, у хінді  _бачча_,
власне «теля» має  сьогодні значення «дитина», «маля», «син». Похідний від слова
_ватсья_ — «теля» прикметник _ватсала_ в давньоіндійській мові означає «ніжний»,
«люблячий»,  «відданий»,  і  утворений звідси  абстрактний  іменник  _ватсальта_
значить «ніжність»,  «відданість» (суфікс _та_ і в  санскриті,  і в  українській
творить  абстрактні іменники: _добрий_—_доброта,_широкий_—_широта_ тощо — _С.Н_.
.  Наведені мовні  факти незаперечно свідчать, що пастушництво справило важливий
вплив на оформлення низки понять, і це вказує на їх велике значення  в минулому»
(Лаллу, 82).

Корова  взірець  ніжності,  тому в  індійській літературі часте порівняння, коли
мати  втрачає дитину,  то тяжко сумує, немов корова без свого теляти (пор.  укр.
_лиже_як_своє_телятко_ щодо матері, яка пестить дитину).

Корова чи бик  винятково важливий  елемент жертвоприносин, що відбивають терміни
_ґовітата,_ґовасана,_ґодана,_ґавамая._Ґові_<200>_тата_ —  жертвоприносини  коня,
при яких даруються корови; _ґосава_ — одноденне жертвоприношення соми; при ньому
учасникам дійства належить провадити упродовж року триб життя, що личить корові;
_ґавамая_(_ґавамаяна_)  —   «шестя  корів»,  тобто   сонячного   проміння;   так
називається річний жертовний обряд _сатра_,  що успадкував чимало архаїчних рис,
пов’язаних із  магією родючості; _ґодана_,  «дання  корови»  —  обряд  на  перше
гоління бороди, коли вчителеві-гуру дарують корів. Обряд здійснювався в 16 років
і знаменував настання юності. Після гоління вусів і  бороди  підліток мав  знову
прийняти  обітницю  брахмачаріна  й рік жити в  суворій повстримливості (Пандей,
136).   «Ґодан»  і  останній  роман  класика  індійської   літератури  Премчанда
(1880–1936), який 1979  року вийшов  українською  під назвою  «Жертовна корова».
Щоправда, термін _ґодан_ у  романі переосмислений  і прив’язаний  до сьогоденних
індійських реалій.

Компонент _ґо_ містить назва _Ґовардгана_, засвідчена в  різних регіонах країни,
зокрема, в Західній і Північній Індії.

_Ґовардгана_  —  невисока гора поблизу  Матхури,  за 18 миль від  Вріндавана, де
серед  пастухів минуло  дитинство  Крішни  та  Балавіри  й  де  відбувалися їхні
хороводи з пастушками-ґопі. З цим  пагорбом пов’язаний  важливий епізод  у житті
Крішни. Він переконав пастухів не відзначати  щорічного свято Індри, а натомість
шанувати Ґовардгану і його, Крішну, як  божество цієї  гори. Ось що каже з цього
приводу Крішна своєму прийомному батькові Нанді в «Прем-сагарі»:

«Нам шанування  Індри  не  дає нічого! Не  він податель благ… Ми вайш’ї, батьку!
Примножилось  корів,  тож  звідси  й  назва  —  _Ґокуль_,  і зовемося  _ґопа_  —
«захисники корів».  І  наша карма в тім,  щоб  обробляти землю, вести торгівлю й
шанувать корову…  Бо ж веди  нам велять не  полишати  звичай свого  роду.  Хто ж
забуває свій  закон і чинить за чужим звичаєм,  на жінку схожий  ту, що рід свій
має, та заміж  йде в чужий. І тому  нам  тепер не Індру, а  ліс і гори  шанувати
треба! Бо ж ми у лісі живемо, і ліс —  нам цар! Не  личить нам, того  забувши, в
чиєму царстві живемо щасливо, чужого шанувати бога» (Лаллу, 168).

Розгніваний Індра  звелів дощовим хмарам чинити  безупинну зливу, щоб переконати
пастухів у хибності свого рішення. Та  Крішна одним мізинцем підійняв Ґовардгану
й тримав її, як парасолю, сім  днів і ночей над пастухами  й  худобою, захищаючи
від небаченої зливи,  насланої Індрою. Врешті-решт  Індра визнав свою  поразку й
вищість  Крішни. Міф  про  (201)  Ґовардгану,  вважають вчені, відбив історичний
конфлікт між культом ведійського Індри, бога-громівника, і нового бога індуїзму.
Як пам’ять про цей  епізод на свято дивалі в сільських районах, особливо довкола
Матхури,   проводиться  ґовардгана-пуджа.   Споруджується  пагорб   із   гною  і
прикрашається фігурками  пастухів  та  корів.  Пуджа-поклоніння  супроводжується
танцями  й  співами  гімнів  на  честь  Крішни-_Ґірідгари_ — «Городержця»  (ИДС,
144–145).

Середньовічні джерела засвідчують на Ґовардгані кілька храмів, зокрема, Харідеви
(ім’я Вішну-Крішни) й  Чакрешвари-Махадеви, «Великого бога з чакрою» (теж одне з
імен Вішну-Крішни,  атрибут і зброя  яких  —  чакра, бойовий  диск). Було тут  і
зображення Шрінатха, а _Шрінатх_ — теж ім’я Вішну (досл. «Володар Шрі», де _Шрі_
— його дружина Лакшмі, богиня  багатства, щастя  й  сімейної злагоди). Раніше це
зображення називалося _ґопала_.

Ще одна _Ґовардгана_ в  Західній  Індії. За переказами, гора  постала від попелу
спаленого  демона  Кеші, «Косатого» (Крішна теж має епітет _Кешава_ — «Косатий»,
«Довгокосий»).  Гора називалася  _Ґовардгана_ нібито  через  те, що на ній росла
соковита й запашна трава, від якої худоба гладшала й добре плодилася. За деякими
джерелами, на  вершині гори  росла розлога  смоква,  віття  якої сягало на  цілу
йоджану  (десь  14 км  — відстань,  яку  долає тяглова тварина  без  розпрягання
(_йоджана_ й означає «запряг», «запряжка»). Відвідати це священне місце означало
позбутися  всіх своїх  гріхів.  Знаходиться воно  біля міста Насік у Бомбейській
окрузі.  Гора  інакше  називалася  _Ґовардганапур_, по-нашому  _Ґовардганопіль_.
Судячи з  усього, вона відігравала важливу  роль при  деяких царських династіях.
Один із царів, повідомляють знайдені написи, звів тут навіть будинок відпочинку.
Ідентифікується із сучасним великим селом _Ґовардган-Ґанґапур_ на правому березі
Ґодаварі; ця ріка в своїй назві теж містить  _ґо_. Інша  назва ріки — _Ґаутамі_,
де _ґау_ — різновид _го_. У водах _Ґ_одаварі, за «Рамаяною», щодня купався Рама,
коли перебував тут у вигнанні.

Основним  багатством  давнього  індійця  була  худоба, насамперед бики й  воли —
тяглова сила, й корови, які давали найважливіший харч. Ведійські арії найчастіше
просили  у  богів  корів.  Поняття   «війна»  означалося  терміном  _ґавішті_  —
«прагнення корів»  (РВ,  І 91.23). Корова  у багатьох  давніх релігіях  — символ
родючості, достатку  й благоденства.  В  індійській міфології  корова  Камадгену
виконує всі бажання людини.

Чарівна  корова  Сурабга, що зродилася при  творенні світу, пра<202>мати корів і
великої рогатої худоби, постійно цідить молоко —  есенцію з шести життєвих соків
землі. Один  струмінь того молока  утворив Молочний океан,  береги  якого  пишно
квітують  і  вкриті  піною,  як  щойно  надоєне  молоко.  Тут  живуть  найбільші
праведники _пхенапи_ — «пінопивці»  (санскр. _phena_  =  укр. _піна_). Сурабга —
мати  бога Рудри, тотожного нашому Родові. Іпостась Рудри  — рудий бик.  На Росі
стояв літописний Родень, а асури вкрали в Індри  корів і  сховали за річкою Раса
(хінді — _Рас_).

У «Рігведі» найчастіше  згадуються  корова й бик. Проміння вранішнього сонця  чи
ранкової  зорі, дощові хмари, водяні  потоки порівнюються з  коровами. Ведійські
богині виступають  у подобі корів,  як, скажімо, _Прішні_  —  Земля,  яка  часто
називається _Коровою_. «Ріґведа» прямо мовить, що пістрява, ряба дійна  корова —
це Земля, а бик із прекрасним сім’ям — Небо. У  «Ріґведі», гомерівському епосі й
латині слово із значенням «вим’я» означає  і «достаток», «багатство». Шумерський
Енку  — божество  води  й  мудрості, творець  Усесвіту,  постає ярим  биком,  що
з’єднується  з рікою в  подобі  корови. У грецькій  і  близькосхідних міфологіях
відомі оповіді про богів, які закохуються в  корів.  Зевс у подобі бика викрав у
дружини прекрасну  Європу. Геру, дружину  Зевса,  називають «волоокою», точніше,
«коровоокою». У  пожертву їй  приносилися  корови, а в Аргосі  їй поклонялися  в
образі  корови.  Це  стосувалось  і  Європи,  яка  теж  сприймалася  як  корова,
уособлення  Землі.  «Влесова  книга»   мовить,  що  коровичі-кравенци,  до  яких
відносяться скіфи, анти, руси, боруси й сурожці, народилися від корови  Замун. А
в імені _Замун_ неважко  розпізнати перське й хінді _замін_ — «земля». Індійська
міфологія  знає  персонаж  _Прішнігу_,  досл.  «Пістрява  корова»,  «Рябокоров»,
«Рябовол».  В  іранській  міфології  йому  відповідає  авест.  _Паршатгауш_.   У
«Ріґведі» є імена з _ґва_, тотожним  _ґо_ та _ґу_ — «корова», «бик»: _Наваґва_ —
«Дев’ятикоров/Дев’ятивіл», _Дашаґва_ — «Десятикоров», _Атітхіґва_ — «Гостекоров»
тощо. Причому  _Атітхіґва_ — прізвисько Діводаси, батька  царя  Судаси  (сучасні
українці мають прізвища _Судас_ і _Сдасюк_).

Вішнуїти шанують корову й завдяки Крішні, який зріс серед пастухів. Одне з небес
бога Вішну зоветься  _Ґолока_ —  «Світ  корови». Вважається,  що  Брахма створив
корову в  один день із жерцем-брахманом.  У шіваїтів білий  бик — їздова тварина
Шіви. В народних традиціях поклоніння корові підкріплюється шануванням домашньої
худоби, особливими обрядами на певні свята. <203>

Корова багато  важила в  побуті  ще  ведійського  арія,  і  це відбилося в мові.
Основою економіки арійського суспільства було скотарство, а  головне багатство —
худоба. Значення корови в  житті суспільства  недвозначно  засвідчує  «Ріґведа».
Богів просять примножити  череди корів,  війни ведуться, щоб захопити у  ворогів
худобу,  а термін на  означення  такої  війни  — _ґавішті_ —  означає  «здобуття
корів».  Культ  священної  корови   склався   ще  в  індоіранський   період,  на
прабатьківщині ведійських аріїв, тобто і в Україні. Виразної заборони вбивати її
в  «Ріґведі»  ще немає,  а  є  численні  згадки  про  жертвоприносини  корів.  У
ведійській  поезії корова — символ усього прекрасного  й святого. У ведах корова
порівнюється з хмарами, тому _ґо_ означає і «корова»,  і «хмара». Так само часто
з коровами порівнюється проміння вранішньої зорі, тож _ґавас_, «корови», означає
«проміння». Таких символів  у «Рігведі» багато, до них  сходить чимало постійних
порівнянь  й  ототожнень. Жодній іншій тварині  людство не зобов’язане  так,  як
корові. Але  тільки  в  Давній  Індії  вона отримала  належне  визнання, почасти
збережене й досьогодні.

Немає сумніву, що ця святість  корови  встановилася ще у  ведійський  період, що
відбито у ведах. У «Ріґведі» ще немає рішучої заборони вбивати корів, а весільні
гімни кажуть навіть  про жертвоприносини корів з особливо врочистих нагод. Вже в
«Яджурведі» убивці корови  виносився  смертний вирок. Дослідники відзначають, що
звичай не їсти м’яса склався вже в Індії, в умовах жаркого клімату.

Серед козацьких прізвищ у тому ж  Білоцерківському полку є прізвище,  значеннєво
тотожне  прізвишу  _Гопя_.  Це  прізвище _Мазепа_,  яке  має  свого  індійського
двійника — санскр. _Махіпа_, хінді _Махіп_. Його склали компоненти _махі_+ _па_,
де _махі_ — «земля»,  а _па_ — «захисник».  Тобто й  _Махіпа_ означає  «захисник
землі», «цар» і, таким чином, тотожне імені _Ґопа_, якщо взяти до уваги, що _ґо_
має і значення «земля». Тож і українське прізвище _Гопя_ тотожне українському  ж
прізвищу _Мазепа_ (про прізвище Мазепа див.: ТРС, 166–176).

У тому ж  Білоцерківському полку є ще одне цікаве в цьому плані прізвище — _Рай_
і  похідне від нього — _Райко_. Козак  Юрко _Рай_ служив в Антонівській сотні, а
Дмитро  Райко  —  в Коростишівській  (РВЗ,  190, 199).  _Рай_  у  мові  хінді  —
«правитель»,  «князь»,   «цар»,  а  в  циганській,  яка  також  відноситься   до
індоарійських мов, —  «ватажок», «начальник», «циганський барон» (детальніше про
_Рай_та_Рой_ див. в окремій статті). <204>

Таким чином, лише в Білоцерківському полку «Реєстр» засвідчує три типи козацьких
прізвищ з  однаковою  семантикою «правитель», «володар», «цар» —  _Гопя,_Мазепа,
Рай_. І  цими  показовими  прізвищами Білоцерківський  полк не обмежується.  Тут
засвідчені й інші козацькі  прізвища (_Балвір,_Балбиренко,_Рохманенко_ та інші),
які мають своїх індійських двійників.






3. Гупал, Гупало, Гупаленко




Гупал Яків (РВЗ,  286; Кальницький  полк,  сотня  Немирівська); _Гупало_  Петро,
Андрус, Гарасим (278; Кальницький полк, сотня Терлицька); _Гупало_ Олекса  (240;
Брацлавський полк,  сотня  Клебанська); _Гупалов_  Омелян (227;  Уманський полк,
сотня  Романівська);  _Гупаленко_  Семен (84;  Черкаський  полк,  сотня Савина);
_Гупаленко_  Фесько  (388;  Миргородський полк,  сотня Хорольська);  _Гупаленко_
Грунь  (417; Полтавський  полк,  сотня Опушлівська);  _Гупаненко_  Степан  (350;
Кропивнянські полк і сотня).

Назви: село _Гупали_ на Волині, _Гупалівщина_ на  Звенигородщині, с. _Гупалівка_
при  річці Заплавці,  лівій  притоці Орелі (ІЗК, 281), яке входило до Орільської
паланки). Також є озеро _Гопло_ в Польщі.

Санскр.  _gopala_  (хінді  —  _gopal_) —  пастух,   цар,  правитель.  Синонім  —
_gopalaka_ (хінді — _gopalak_).  Жіноча форма — _gopali,_gopalika_  (СРС,  197).
_Ґопалака_  — епітет  бога Шіви, який вважається покровителем  худоби, «скотіїм»
богом, як  і  слов’янський  Влес/Велес. Шіва  має  ім’я _Вріша_ (хінді _Вріш_) —
«Бик», споріднене з _Влес_/_Велес_.

_Ґопала_  — одне з найуживаніших  імен Крішни,  воно  й  нині популярне  в Індії
чоловіче ім’я. Може  виступати як окреме  ім’я і першим або другим компонентом у
двоосновних іменах. От хоча б  у сучасних індійських літераторів: _Ґопалькрішна_
Кауль, _Ґопальшаран_  Сінх, _Ґопальрам_  Ґахмарі.  Ім’я  _Рамґопал_  має відомий
індійський   танцівник.  Секретарем  індійського  посольства   в   Україні   був
_Ґопал_Баґлай_  (про  українське  й  індійське  прізвище  _Баглай_   див.:  ТРС,
177–186). Засновником  держави Палів у  Бенґалії  та Біхарі  (проіснувала чотири
століття) був  цар _Гопала_  І  (VIII  ст.),  а  при _Ґопалі_  ІІІ  вона  почала
занепадати.  _Ґопала_  —  прізвисько Сахадеви,  одного з п’яти  братів-пандавів.
_Ґопалі_,  «Пастушка»  — небесна русалка-апсара, згадувана в  «Махабгараті».  Л.
_Ґопал_  і  К._Ґопалачарі_ — сучасні  індійські  історики.  Рам  _Ґопал_  —  теж
історик, автор  книги «Індія у ведійських кальпасутрах» (1959;  _кальпасутри_  —
трактати  про  об<205>ряди  й  ритуали).  _Ґопалакрішна_  Ґокхале  (1866–1915) —
видатний  діяч  Індійського  Національного  Конгресу (ІНК). _Раджаґопалачар_’_я_
(1878–1972)   —   індійський  політичний  і  державний  діяч,  засновник  партії
«Сватантра»  («Незалежна»); _Ґопалакрішна_ Бгатта (ХІІІ ст.) — автор аюрведичної
(медичної) праці «Расендрасара-санґраха».

_Ґопала_  Бгатта  — видатна  постать  у  вішнуїстському  русі.  Син  брахмана  з
Південної Індії, він юнаком прибув  у Вріндаван, де зросли  Крішна й Балавіра, і
став одним  із  шести «ґосвамі Вріндавана».  Санскр.  _gosvamin_, або _gosvami_,
досл. «власник корів»,  тотожне хінді _gosayin_ та нашому _хазяїн_. У Бенґалії і
Біхарі  терміном  _ґосвамі_  означали ватажків  вішнуїтів  і  крішнаїтів.  Деякі
ґосвамі жили  в  монастирях, а  деякі  провадили  мирське  життя  (DI  II, 145).
_Ґосвамі,_ґосвамін,_ґосаїн,_ґосамі,_Свамі,_Свамін,_Самі_     —     і     епітети
Вішну-Крішни.

«_Ґопала_-чампу»  —  праця Джіви  _Ґосвамі_ (ХVII ст.) про ранній  період  життя
Крішни. «_Ґопала_-тапана» — назва малої  упанішади зі списком 108 упанішад. Інша
мала упанішада  —  «_Ґопалоттара_-тапіні»,  присвячена бесідам  пастушок-ґопі  з
мудрецем Дурвасасом. «_Ґопала_-двадашакшарі-мантра» — магічна формула  (мантра),
одна  з   цілей  якої  —  підкорити   своїй   владі  жінку.  Ця  мантра  звучить
_шрі_хрім_клім_крішная_ґовіндая_сваха_ й уміщена в  «_Ґопала_-пурва-тапіні» (DI,
II  142–143).  Ця  суто  вішнуїстська   упанішада   присвячена   _крішналілі_  у
Вріндавані.

_Крішналіла_,  досл.  «Крішнині  грища»,  або  _расліла_  —  народні  вистави  у
Північній  Індії  з  життя  Крішни.  Походження їх  вбачають  в  епізодах,  коли
пастушки-ґопі  танцюють  довкола  Крішни,  зображаючи свого  улюбленця  та  його
подвиги. Історичні центри _крішналіли_ —  місто Матхура й  місцевість Вріндаван.
Вистава складається  з церемонії  вшанування  богів, «чистого»  танцю —  _рас_ у
стилі катхак та ігрової частини — _ліла_. Оповідачем виступає постійний персонаж
_свамі_(свамін_) або _ґосаїн_. Ролі богів виконують хлопчики-брахмани, а піснями
служать вірші середньовічних  поетів  Сурдаса,  Харідаса  та  інших. Пізня форма
крішналіли — _рахас_ вплинула  на становлення в XIX  ст. новочасного індійського
театру.  Таке  ж  народне   дійство,  тільки  з  життя  Рами,  героя  «Рамаяни»,
називається _рамліла_; центр його — місто Варанасі.

У  термінах _крішналіла,_расліла_ й _рамліла_ компонент  _ліла_  в індоарійських
мовах означає «гра»,  «розвага»,  «забава»  (СРС,  555).  Він  входить  у  низку
індійських  жіночих імен, наприклад, _Камаліла,_Ананґаліла_,  що їх мали дружина
<206>знаменитого  царя Вікрамадітьї й  царівна, дочка  царя Дгармаґопи,  в імені
якого  компонент  _ґопа_  тотожний  _ґопала._Кама_  —  «Пристрасть» й  _Ананґа_,
«Безтілесний» — імена індійського бога кохання. У давній  і середньовічній Індії
були  популярні  весняні  святкування,  присвячені  Камі  й насичені  еротичними
іграми, обрядами й  піснями. Так само  й довкола Крішни, який неперевершено грав
на  сопілці, пастушки-ґопі водили  хороводи,  колові танці.  Це відбиття  давніх
весняних  танцювально-еротичних  обрядів, присвячених  Крішні  й  Камі, якому на
слов’янському грунті відповідає Лель-Полель.

І  Кама, і  Крішна причетні до  Вішну та  його  дружини Лакшмі. Вішну відповідає
слов’янському Ладо, Ладові, а Лакшмі  — Ладі.  Син Лади — Лель, як  син Лакшмі —
Кама. Лель-Полель, з якими споріднене індійське _ліла_ —  бог весни, молодості й
кохання,  від його весняного свята невіддільні обрядові молодіжні ігри й  дівочі
хороводи. В  індійців  _ліла_ — хороводні ігри дівчат,  присвячені коханню юного
бога-пастуха Крішни-Ґопали.  А поклоніння Крішні-Ґопалі споріднене з поклонінням
Йвану Купалу й грецькому Аполлону.

В українців  _ляля_  —  головна  граюча дівчина  в  весняному  хороводі  «Ляля»,
влаштовуваного 22 квітня, напередодні Юрія. Дівчина-ляля сидить у вінку й зелені
серед  дівочого хороводу,  який співає і  танцює  довкола неї. Їй до ніг кладуть
вінки із  зелені, а  вона роздає  подругам солодке й  кисле молоко,  сир, масло,
сироватку тощо. Тобто маємо ті ж молочні продукти, що й  на свята Крішни-Ґопали.
Корова  й  молочні продукти відіграють  важливу роль  у торжествах та іграх.  На
святі  народження  Крішни найбільш  важливою  і цікавою частиною  святкування  є
_дадгіканда_ — гра в кисле молоко. Автор «Прем-сагара» Лаллу-джі Лал так  описує
її:

«Всі  пастухи, які  були  в _Ґ_окулі,  причепурившись і глеки  з кислим  молоком
поставивши на голови дружин, з піснями й танцями прийшли вітати Нанду (прийомний
батько, в родині його зростали Крішна й Баладева — _С.Н_.).  І там  затіяли таку
вже  _дадгіканду_,  кисломолочну  гру, що  потонув весь Ґокуль в  кислім молоці»
(Лаллу, 124).

Ця  «кисломолочна» гра відбувається з давніх-давен і  донині на народини Крішни.
Посвята  хлопчика в пастухи — важлива й  урочиста подія.  Посвячуваному на  чоло
ставлять кислим молоком  тілак-цятку. Коли Крішні сповнилося вісім років, Нанда,
«звелівши Крішні й Баладеві стійлу поклонитись, звернувся шанобливо до пастухів:
«Братове, від <207>сьогодні, коли поженете корів на пашу, узяти Балу й Крішну не
забудьте.  Але обох  із ока не  спускайте, щоб не лишилися, бува, не заблукали в
лісі!» (Лаллу, 146).

Корови беруть активну участь в іграх не тільки дітей, а й у житті дорослих. Так,
після  принесення пожертви священній горі  Ґовардгані, «в оселі кожній свято там
було й веселощі; і пастухи, корів  з телятами розфарбувавши в різні кольори,  на
шию їм стрічок поначіплявши з дзвіночками, всілякі ігри стали відбувати» (Лаллу,
170). Видовище корів, що біжать, невимовно прекрасне. Корова — взірець ніжності.
А звання  пастуха, навіть зовнішній  вигляд його для Крішни — священні.  Він  не
дозволяє  вбити  навіть злого  демона  в  подобі пастуха, який зазіхнув на  його
життя.

Центральним моментом у житті Крішни-Ґопали, тобто Крішни-Пастуха, є його  ігри з
пастушками-ґопі.  Опис  хороводів  Крішни  з  пастушками  —  кульмінаційний і  в
«Прем-сагарі» Лаллу-джі Лала.

Що   ж  до  Вріндавана,   лісу,   де  Крішна   й  Баладева  водили   хороводи  з
пастушками-ґопі, то  про його  назву  існує  поетичний переказ. Його наводить  в
коментарях  до «Прем-сагару»  Олексій  Баранников — академік-індолог, уродженець
Золотоноші. Улюблена  рослина Вішну — тулсі (базилік священний — Ocium sanctum),
що має  велике магіко-ритуальне значення  у  вішнуїзмі. Тулсі —  символ  Вішну й
самостійний об’єкт поклоніння.

Жив колись могутній асур  Джаландгара, що зазіхав  на небесний престол Індри.  А
боги не могли завадити йому,  бо його дружина  Врінда була винятково чеснотлива.
Боги звернулися до Вішну, щоб зарадив лихові й позбавив Врінду її чистоти. Вішну
подумав і погодився, але попросив не припиняти битися з асуром.

Запекла  битва тривала  вже  не один день, і  Врінда в  своєму палаці стривожено
чекала, чим вона скінчиться. Побачивши, нарешті,  чоловіка, що повертався додому
цілий і  неушкоджений, вона на радощах кинулася йому  в обійми. Та коли виявила,
хто це насправді, було надто пізно — вона втратила  подружню чистоту й  прирекла
свого чоловіка на  смерть. Вішну, що закохався  у Врінду, попросив її стати йому
дружиною. Та зрозпачена  жінка  прокляла  його,  і  щоб очиститися  від  ганьби,
спалила себе на багатті.

Вішну намазався  золою  з  поховального багаття Врінди, сподіваючися  бодай  так
притлумити  безмежний жаль  і  сором  за те, що накоїв. Сльози  капали  на попіл
Врінди, і з нього виростало деревце тулсі.  На нього й переніс Вішну всю любов і
ніжність, які відчував до  Врінди.  А місце, де спалила се<208>бе Врінда, назвав
_Вріндаван_—_Ліс_Врінди_. Зійшовши на  землю  в  подобі Крішни,  Вішну  водить у
цьому лісі  хороводи з пастушками-ґопі (Лаллу, 186). З гілочок деревця виточують
намиста (_тулсі-мала_), які для вішнуїтів та крішнаїтів — священний атрибут.

Тулсі поклоняються  переважно жінки. Є обряд _тулсі-віваха_ — «одруження тулсі»,
здійснюваний  жінками  на 11-й  —  12-й  день  світлої  половини  місяця  картік
(жовтень-листопад).  Обряд  символізує шлюб  тулсі-Врінди й  Вішну.  Жінка,  яка
здійснює обряд,  виступає матір’ю тулсі й сповняє всі ритуали, які виконує мати,
видаючи дочку заміж.

І сьогодні серед вищих індуїстських  каст побутує звичай  починати  весілля саме
після «весілля тулсі» (Словарь, 423). Священна тулсі відбита в імені _Тулсідас_,
що  його   мав   видатний  поет   (бл.  1532–1623),   автор   знаменитої   поеми
«Рама-чаріта-манаса» («Священне  озеро подвигів Рами»),  за  переклад  якої  наш
земляк із Золотоноші, академік-індолог Олексій Баранников проголошений 1990 року
індійським святим.

Деякі давньоіндійські  джерела («Манусмріті»,  «Парашара-самхіта»)  мовлять,  що
ґопали-пастухи  походять  від  батьків-кшатріїв  і  матерів-шудрянок (кшатрії  —
воїнський, другий  за значенням стан  давньоіндійського  суспільства, а  шудри —
четвертий).  Хоч у «Прем-сагарі» Крішна  мовить, що  пастухи-ґопали належать  до
вайш’їв, тобто землеробського, третього стану (Лаллу, 168).

У  «Махабгараті»  гопали-пастухи  —  численне  військо  Крішни,  ототожнюване  з
ядавами. Його Крішна одіслав до кауравів, хоча сам став на бік пандавів. Ґопалів
ще називаються _нараяни_, що сходить до  іншого імені Крішни — _Нараяна_; таке ж
ім’я має  і  Вішну. Воно  тлумачиться  «Який лежить на водах»,  оскільки  словом
_нара_ означаються  первісні води. Епітет відбиває образ Вішну під час його сну,
який настає, коли світ гине і все покриває первісний океан. Через певний період,
коли знову з’являється  земля і життя  на ній, Вішну бореться зі злом, посилаючи
на землю  свої втілення-аватари; ними, зокрема, є Рама й Крішна. Як Нараяна  він
лежить  на величезному білому  змії Шеші,  уособленні  безкінечності — втіленням
його   вважається  Балавіра,  старший  брат   Крішни.  Вішнуїстська  іконографія
зображає, як із пупка сплячого Вішну виростає лотос, у  якому сидить чотириликий
Брахма  — творець світу. А основний образ Вішну  — вродливий чоловік з синюватою
шкірою, чотирма руками, в яких тримає мушлю, лотос, булаву й чакру. Його обличчя
завжди лагідне  й  милосердне, що підкрес<209>лює основну функцію  його  —  бути
богом добра й справедливості (Гусева, 106).

_Ґопала_,  або _ґопал_ може входити першим або  другим компонентом  не тільки  в
імена, але  й у назви. Скажімо, _Сакхіґопала_ — велике село в штаті Оріса, назву
якому дала скульптура Крішни  в місцевому  храмі.  _Сакхігопала_ означає «Свідок
Ґопали», тобто Крішни. А як постала назва, розповідає легенда.

Жили  двоє брахманів —  багатій-старий і хлопчак-злидар. Якось  вони вирушили на
прощу  у Вріндаван,  і  там старого  спостигла тяжка недуга.  Проте хлопчик його
виходив.  Це  розчулило старого багатія,  і він пообіцяв одружити його  зі своєю
дочкою. Та коли хлопець підріс і  захотів одружитися з нею, той відмовив. І юнак
поскаржився раджі.

— А чи хтось чув, як він обіцяв віддати за тебе свою дочку? — поцікавився цар.

— Чув тільки Крішна, бо ми були в храмі.

— Тоді нічим зарадити не можу. Потрібен свідок.

— Гаразд, я знайду його, — пообіцяв юнак.

Юнак знову пішов у Вріндаван  і в  храмі став палко благати Крішну посвідчити за
нього. Той зглянувся і явився йому уві сні.

— Вирушай додому, а  я  піду слідом, — мовив  юнакові Крішна. — Тільки нізащо не
озирайся. Дзвіночки на моїх  ногах дзеленчатимуть, тож ти знатимеш, що я йду  за
тобою.

Так  вони і йшли, та раптом, коли  обоє  перейшли  пересохлу  річку, дзеленчання
урвалося. Юнак злякано озирнувся і побачив на піску тільки  статуетку  Крішни  з
сопілкою в руках.  Юнак  узяв  ту статуетку й відніс  цареві. Той відразу звелів
багатієві  сповнити  обіцянку,   а  для  статуї  спорудив  храм.  Відтоді   храм
прославився, і до нього звідусіль потяглися прочани (КД, 189–190).

Епітет _ґопала_ складають компоненти  _ґо_ й _пала_, від дієслівної основи _pa_—
«захищати»,  «охороняти», «берегти»  (СРС, 196,  392).  Цей компонент наявний не
тільки в імені _Ґопала_, але й _Тавропола,_Аполлон_ (інд. _Ґопалан_),  _Купала_.
І в імені _Шішупала_ — його має цар країни Чеді, теж причетний до Крішни-Ґопали.
Шішупала — двоюрідний брат Крішни. Обидва стали затятими ворогами після того, як
Крішна викрав Рукміні, з  якою хотів  одружитися Шішупала. Згодом  Крішна відтяв
голову Шішупалі своїм диском-чакрою.

Та саме ім’я  _Шішупала_ не в’яжеться з образом лиходія, яким його носія малюють
вішнуїстські джерела. Воно розкладається на  _Шішу+пала_, де  _шішу_ — «дитина»,
«немовля», хлопчик восьми та під<210>літок  до шістнадцяти років (SED, 556). Тож
ім’я означає «Дитина-захисник». Це більш підхоже для  Крішни, що змалку боронить
пастухів і худобу від ракшасів та  асурів.  Про  те,  що  Шішупала мав у  певний
період   неабиякий   вплив,  засвідчують  і   назви  на   його  честь.  Зокрема,
_Шішупальґарх_ — «Фортеця  Шішупали»,  руїни якої збереглися біля  Бгуванешвару,
нинішньої  столиці  штату  Оріса   (Східна  Індія),  знаменитої  середньовічними
храмами. За шість миль від Шішупальгарха розташовані відомі гори _Кхандагірі_  й
_Удайгірі_ (в  Україні _Удай-ріка_).  Залишки  Шішупальгарха  сьогодні  ретельно
вивчаються археологами й  істориками, тут виявлено цікаві археологічні експонати
— кушанські  монети,  теракотові  вушні прикраси й булли, різноманітна  кераміка
(Law, 188).

Ці факти засвідчують, що перш ніж культ Крішни став превалювати, і Шішупала  міг
бути об’єктом поклоніння. Він міг  бути цілком позитивним божеством хоча б у тих
самих  асурів. Етруски  знали  дитину-божество _Сосіпол_,  ім’я  якого  напрочуд
перегукується з _Шішупала_ (хінді _Шішупал_). Очевидно, етруський Сосіпол більше
зберіг свої давні функції, аніж індійський Шішупал. Подібне божество існувало на
теренах Давньої України. Про це свідчать боспорські написи, у яких чимало імен з
компонентом  _Сосі:_Сосій,_Сосіон,_Сосібій,_Сосіпатр,_Сосіген_ тощо (КБН, 900  —
покажчик імен).

Синонімом до санскр. _шішу_—_шішука_, а ім’я _Шішука_ мав родоначальник династії
Сатаваханів (ІІІ ст. до н. е). Іноді його ім’я  подається як _Сіндгука_ (хінді —
_Сіндгук_), що  показово й  важливо.  Оскільки  боспорські  написи  знають  ім’я
_Сіндок_ — в  одній обоймі  з  іменем  _Сінд._  Тільки  в  написі з Анапи  серед
переможців спортивних змагань  засвідчено 7 носіїв імені _Сінд_ і  4  — _Сіндок_
(КБН, 674–675).  Ці імена  відбивають індоарійську  приналежність їхніх  носіїв.
Шішуку-Сіндгуку змінив на престолі  його брат  Канха (ИД, 262–263). _Канха_ — ще
одне ім’я  Крішни.  Тобто ім’я з _Шішу_ цілком  мирно  сусідує з  ім’ям  Крішни.
Біруні,  посилаючись на  давні  індійські  джерела,  подає  цікаву подробицю, що
Крішна-Васудева вбив  Шішупалу, сина сестри Канси,  в  абгіджіт-мухурту (Бируни,
303).

_Абгіджіт_, «Всепереможне» — 28 місячне сузір’я, згадуване ще у  ведах (у греків
— Вега). За  ріші В’ясою, це  сузір’я колись  «зісковзнуло  з небес»,  але деякі
системи визнають її. Часовий проміжок за 28 хвилин до і 28 хвилин після опівночі
— це  і є абгіджіт-мухурта. Вважається, що вона цілковито усуває всі лихі впливи
й ширить благотворний вплив у всесвіті. <211>  Тому мухурта винятково сприятлива
для  добрих справ. Якщо подорож почати на неї (окрім на південь), то досягається
мета подорожі. Саме у цю мухурту народився Крішна-Ґопала і саме цієї мухурти він
убив  Шішупалу  (ВА,  227).  Цій  події  поет  VII  ст.  Маґха  присвятив  поему
«Шішупала-вадга» («Вбивство Шішупали»), якій властиві високі художні якості.

_Рala_ й _palaka_ в санскриті (хінді —  _pal_  і  _palak_) означають «захисник»,
«воїн», «цар» (СРС, 392). Вони й сьогодні побутують і як окремі, і як двоосновні
чоловічі   імена   й    прізвища:   _Пал,_Раджпал,_Яшпал,_Махіпал,_Ґопал,_Палак,
Вішвапалак,_Сарвапалак,_Сарвапаллі_ тощо.

_Палак_   відбите   в   слов’янських   військових   термінах   _полк,_полковник,
полководець_, іменах _Святополк_ і _Ярополк._Причому  _Святополк_  тотожне  інд.
_Сарвапалак_ і  _Вішвапалак,_якщо _Свят_  у  слов’янському  імені  трактувати як
«світ»,  а не  «святий».  Інд.  _Вішва_  й  _Сарва_  означають  те  саме.  Тобто
_Святополк,_Сарвапалак_ і _Вішвапалак_  означають  «Захисник світу»,  «Охоронець
світу», іншими словами — «Цар». Значеннєво їм тотожне перське ім’я _Шахджахан_.

Іранська міфологія знає легендарного пастуха  Ґопат-шаха, напвлюдину-напівбика —
він пов’язується з водою,  і  пожертви йому  приносять  при  воді.  Ґопат-шах  —
цар-бик  із торсом людини,  ототожнюється  з  першолюдиною на ім’я  _Гайомард_ —
«Бик-людина».  Як  Крішна-Ґопала, Ґопат-шах має дві іпостасі: він  і божество, і
міфологізований  образ  правителя, царя.  _Ґопат_  (санскр.  _gopati_)  тотожний
титулу  _ґопала_ і також означає «захисник худоби»,  «пастух»,  отже,  й  «цар».
Титул  _шах_  — «цар», «правитель»,  по  суті,  повторює значення _пат_ в  імені
_ґопат_ і є тавтологією  Він засвідчує  зв’язок з  іранським терміном  _хшахр_ —
«сила», «влада», від якого утворений. І  з  індійським _кшатр_,  який  дав назву
другому станові давньоіндійського суспільства — воїнів-кшатріїв.  Наше _цар_ теж
споріднене  з цими  обома  термінами.  Образ  іранського  Ґопат-шаха,  пройшовши
тотемістичну, міфічну й  історичну  стадії  розвитку, згодом утратив  конкретний
образ і далі існує як казкова істота (ЗМ, 468–469; Авеста, 433–434).






4. Кришненко




Кришненко  Іван  (РВЗ,  64;  Черкаські полк  і  сотня);  _Кришненко_  Іван  (72;
Черкаський  полк,   сотня   Мошенцева);   _Кришненко_   Богдан,   сотник   (333;
Переяславський полк, сотня Воронківська).

Санскр. _krishna_  —  чорний, темний; чорна антилопа; темна половина місяця (від
повня  до <212> молодика); Крішна —  одне з найголовніших  божеств індуїстського
пантеону, восьме втілення Вішну (СРС, 173).

_Крішнавартман_,  «Чорнослідний»  —  епітет  Агні;  _Крішна_-Двайпаяна  В’яса  —
легендарний мудрець,  вважається  творцем  «Махабгарати»  (скорочено  —  В’яса);
_Крішна_  (кінцеве _а_ довге) —  царівна, дочка Друпади,  царя племені панчалів,
спільна дружина п’ятьох братів-пандавів. За переказами, вона  народилася посеред
жертовного вівтаря як утілення богині Шрі (богиня краси, тотожна Лакшмі, дружині
Вішну). На  сваямварі  Крішни  (інше  ім’я  її — _Драупаді_, тобто «Друпадина»),
переможцем у стрільбі  з  лука і  її чоловіком став  воїн Арджун,  перевдягнутий
брахманом. Коли брати повернулися зі сваямвари (давній кшатрійський звичай, коли
дівчина вибирає  собі чоловіка  через певне  випробування), то знадвору  гукнули
матері  в  хаті,  що мають для неї подарунок.  Мати ж гукнула з хати,  щоб  вони
поділили  її  подарунок між собою. Сини не  посміли ослухатися матері, і ось так
Драупаді-Крішна стала дружиною братів.

_Крішнаґріва_, «Чорношиїй» —  епітет  Шіви  (санскр. _griva_  — «шия», «грива»);
_Крішнасакха_ — «Товариш Крішни», _Крішнасаратхі_, «У кого  колісничим Крішна» —
епітети Арджуни, наймогутнішого  з пандавів, чоловік сестри Крішни  й  Баладеви.
Імена  й  прізвища  з першим  чи другим елементом  _крішна_ мали й  мають багато
видатних  постатей минулого  й  сучасного, хоча  не  завжди причетні до  Крішни.
_Крішнатрея,_ «Крішна, син  Атре» — ім’я мудреця-ріші, творця лікувальної науки;
_Крішнамітра_ — санскритський драматург  ХІ  ст.; _Крішнадеварая_  (1509–1529) —
цар, правитель  князівства Віджаянагар;  сучасні  письменники: _Крішнарао_ А.Н.,
_Куттікрішнан,_Муддукрішна_  (є  козацьке  прізвище  _Модда_),  _Крішан_ Чандар,
_Харікрішна_  Премі, _Ґопалакрішна_ Рентала, _Балакрішна_ Піллаї, _Крішнамачіар_
—  автор «Історії класичної санскритської літератури»  (1937). Політичні  діячі:
_Крішна_ Менон, _Крішнайя_ Бенкат,  _Крішнамачарі_ Т.Т.; діячі науки й культури:
_Крішнан_ К.С.,  Яміні  _Крішнамурті_  — всесвітньовідома  виконавиця  класичних
індійських танців. Релігійні діячі: Хар _Крішан_ (1656–1664) — восьмий сікхський
гуру;  _Рамакрішна_  (1836–1886) —  видатний реформатор  індуїзму, вчитель Свамі
Вівекананди; _Крішна_  Дас  (ХVIII ст.) —  поет,  один  із  кращих представників
вішнуїстської  поезії; Джидду _Крішнамурті_ (1897–1986)  — індійський мислитель,
філософ і поет;  В._Крішнасвамі_  —  індійський  історик  і археолог; Сарвапаллі
_Радгакрішнан_  (1908–1975) —  ви<213>датний   мислитель,  вчений,  державний  і
громадський діяч, у 1962–1967 роках — президент Індії. Є ще імена: _Крішнашакті,
Ґопалакрішна_   й  _Крішнаґопала,_Крішнахарі_   й   _Харікрішна,_Крішнадева_   й
_Девакрішна,_Крішнадас_ тощо.  В  іменах _Ґопалакрішна_ й  _Крішнаґопала_ обидва
компоненти   мають  значення  «Крішна»,  а  імена  _Крішнахарі_  й  _Харікрішна_
засвідчують тотожність Крішни з Вішну, інше ім’я якого — _Харі_.

Крішна — найпопулярніша, восьма аватара Вішну. Головною метою  її  було вбивство
жорстокого царя-узурпатора Канси.

Крішна, на  думку  дослідників,  племінний  герой,  ватажок союзу  пастушницьких
племен  (_ядавів,_абгірів_ тощо), «героїчна» аватара Вішну,  що успадкував  його
імена, епітети й асуроборчі діяння. Ім’я _Крішна_ вперше з’являється в «Рігведі»
без  будь-якого  зв’язку  з пізнішим образом. А вперше  про  нього, як  про сина
Девакі,   згадує   «Чхандоґ’я-упанішада»,   де    постає    як   наставник-Ґуру.
«Бгаґавата-пурана»  детально описує  дитинство  і  юність  Крішни серед пастухів
Вріндавану, лісистої  місцевості біля  Матхури —  це  улюблена  тема індійського
мистецтва й літератури.

Постать Крішни — одна з низки героїв-вождів світового  циклу переказів, де мотив
божественного   походження   замінено   мотивом   «підкидня».  Іншим   варіантом
божественного походження  Крішни є трактування в «Махабгараті»  й пуранах темної
зовнішності його тим, що він  народився від чорної волосини Вішну (його  старший
брат Баладева  — від  білої). З  іншого боку, дехто  вбачає в  цьому аборигенні,
неарійські  витоки  цього  образу,  що, можливо, сходить  іще до протоіндійської
епохи,  де  засвідчено  культ  юного бога-героя.  Простежується його зв’язок  із
місцевими культами  пастушницьких племен,  з божествами  родючості й поклонінням
камінню.  Можливі  його  й   календарні  асоціації,  особливо   з  дравідійським
пастушницьким божеством на  ім’я _Маль_ (інші  імена  —  _Тірумаль,_Майон_), яке
дослівно  означає  «Темний». _Маль_  —  тамільська назва  Вішну  і його  аватари
Крішни. Він уособлює темну половину року,  сезон дощів, а образ його, як і образ
іншого бога, _Муруги,_Муругана_ (існує  козацьке прізвище _Моружченко_ й сучасне
— _Моруга_), сходить до «юного  бога» протоіндійської міфології (ИДС, 260). Ім’я
_Маль_ цікаве тим, що й слов’яни знають чоловіче ім’я _Мал_ — його, зокрема, мав
відомий древлянський князь.  Проте  дані  «Махабгарати» змушують і  усумнитися в
неарійському  походженні  образу   Крішни.  На  це  звернув   увагу   перекладач
«Махабгарати», уродженець Чернігвщини Борис <214> Смирнов. В одному з коментарів
він пише:

«…очі Крішни порівнюються з квітками льону. Сьогодні в  індійців переважає темна
забарва райдужки, як і серед українців,  проте  й блакитні очі  зустрічається не
так  уже й рідко, наприклад,  у Рабіндраната Тагора. Підкреслення кольору очей у
національного героя, яким є Крішна, годі обминути увагою,  воно не  випадкове, а
виражає певний ідеал національного типу. З історичної точки зору ця риса важлива
для визначення національного  походження культу  Крішни, а отже, для питання про
зв’язок прибульців до Індії, носіїв ведійської релігії, з блакитноокими народами
(Смирнов, 566).

Більшість героїв  «Махабгарати»,  як і  Крішна,  наділена очима кольору  синього
лотоса, що, звичайно, не випадково. Патанджалі, відомий граматист ІІ ст. до н.е.
 й собі  зауважує, що істинному жерцеві-брахману личать каштанове волосся й сірі
очі. До цього слід додати, що  в Індії льон не росте, а сині лотоси, відзначають
ботаніки, колись росли й на Дніпрі.

У  «Махабгараті»,  Крішна виступає  на  боці  пандавів,  а своє  військо  віддає
кауравам.  В образі  Крішни дехто  вбачає і  близькосхідні  асоціації  з образом
Христа-немовляти (Словарь, 244). Схожість деяких моментів у міфах про Крішну й у
переказах  про  життя  Ісуса   Христа,  фонетична  подібність  імен  _Крішна_  й
_Христос_,  що імена _Ісус,_Ісса,_Іса_  співвідносні з індійським _іша_ — «бог»,
«владика», «всевишній»,  давали підстави  вбачати  в  Крішні  видозмінений образ
Христа,  що його  колись нібито занесли  до  Індії  кочові  племена. Проте  такі
міркування  навряд чи правомірні —  не менша  ймовірність  і  того, що Христос —
своєрідно інтерпретований образ Крішни.

Наявність в  українських  козаків  прізвища  _Кришненко_, а  також _Гопя,_Гупал,
Гупало,_Гупаленко_,  передбачає  існування в них  і  імені  _Крішна_,  від якого
утворене це прізвище. Та й «Влесова книга» знає божества _Вишень_ і _Кришень_, у
яких неважко  впізнати Вішну й Крішну. І справді, таке ім’я існувало в  козаків,
щоправда, в  дещо  видозміненій  формі — _Кришко,_Крешко,_Криско,_Крисько_ тощо.
Причому  деякі з цих імен подані у  виразному  «індійському» супроводі. Скажімо,
козак _Кришко_ Шамшур служив у Черкаському полку (РВЗ,  64),  а це прізвище  має
індійських родичів, зокрема, в пенджабців — _Шамшир,_Шамшер_. У них воно означає
«Шабля».

Ще одним підтвердженням цього є  те, що запорожці знали  імена  _Черня,_Чернята,
Чорнята,_Чорниш,_Чернега_  тощо,  сьогодні  <215>  вживані  українцями  лише  як
прізвища  (нагадаємо, що  _Крішна_ означає  «Чорний»). Такі  імена мають  козаки
Корсунського полку — _Чорниш_  Ничипоренко й _Чорнята_ Чечеленко (РВЗ, 138, 162;
сотні  Демкова  й  Гавриленкова),  Черкаського  —  _Черня_  Петренко (89;  сотня
Золотоноська), Білоцерківського  — _Чорниш_ Берестенко (190; сотня  Антонівська)
тощо. Від цих імен утворено безліч українських прізвищ — _Черня,_Черняк,_Чернин,
Черненко,_Чернявський,_Чорнята,_Чорнятенко,_Чернята,_Чорниш/Черниш,
Чорнишенко/Чернишенко,_Чорнишевський/Чернишевський_ тощо. Прізвищ, так би мовити
«антонімних»,   побудованих  на   протиставленні  _Чорний-Білий,_Чорниш_-_Білаш,
Черник-Білик,_Чорнишенко-Білашенко,_Чорнявський_-Білявський,  _Чорненко-Біленко,
Чернецький-Білецький,_Черняченко-Біляченко_  та  інших  надзвичайно  багато  і в
козаків,  і в сучасних українців. Причому деякі з імен і в козаків виступають як
прізвища: _Чорнята_ Чечеленко й Іван _Чорнята,_Черня_ Петренко й Грицько _Черня_
тощо.  Прикметно,  що при  однаковому  прізвищі вживаються імена  і  _Криско_, і
_Черня_.  Наприклад, _Черня_ Петренко і _Криско_ Петренко (перший в Черкаському,
другий   у   Канівському   полку   (РВЗ,   89,   122;   сотні   Золотоніська   й
Терехтемирівська). Цілком імовірно, що _Криско_ й _Черня_ — значеннєві двійники,
а _Криско_ — зменшувальне від _Кришень,_Крішна_.

Козацьке ім’я  _Кришко_ (частіша  форма  _Криско_),  досить рясне  в запорожців:
_Криско_  Яненко  (РВЗ,  39;  Чигиринський полк,  сотня  Жаботинська);  _Креско_
Напиводенко (57; Чигиринський полк, сотня  Голтвинська); _Криско_ Петренко (122;
Канівський полк,  сотня Терехтемирівська); _Криско_  Гретка (177; Білоцерківські
полк і  сотня);  _Криско_  Тушен (197;  Білоцерківський  полк, сотня Рожовська);
_Криско_  Мойсеєнко  (322;  Переяславський  полк,  сотня  Чикменська);  _Криско_
Воїченко (358;  Кропивнянський полк, сотня Оржицька);  _Криско_  Харсечкий (365;
Кропивнянський   полк,  сотня   Чорнушинська!);  _Криско_   Демченко,   _Криско_
Туренський (389; Миргородський  полк,  сотня Лубенська); _Криско_ Носкевич (421;
Полтавський полк,  сотня  Кузименська); _Криско_  Петренко  (486;  Чернігівський
полк, сотня  Івангородська);  _Криско_  Лунців зять  (90; Черкаський полк, сотня
Золотоноська);  _Криско_-сотник (270;  Кальницький  полк,  сотня  Борщагівська);
_Криско_  (269;   Кальницький   полк,   сотня   Животовська);   _Криско_   (179;
Білоцерківський полк, сотня Чорнокаменська).

У такому разі  до прізвища _Кришненко_  додаються прізвища _Крищенко,_Крисченко,
Крисенко,_<216>  _Кришенко_.  Їх  мали  козаки:   _Крищенко_  Яцько  (РВЗ,  387;
Миргородський  полк,  сотня  Комишанська); _Крисченко_ Ярема  (415;  Полтавський
полк,  сотня  Кобеляцька);  _Крисенко_  Іван  (393;  Миргородський  полк,  сотня
Лубенська-сільська); _Крисенко_ Андрій (426; Полтавський полк, сотня Лукомська);
_Крисенко_  Андрушко  (445;  Прилуцький  полк,  сотня  Срібрянська);  _Кришенко_
Грицько  (29;  Чигиринський полк,  курінь Осавульський); _Крисенко_ Лесько  (36;
Чигиринський  полк, сотня Боровицька); _Крисенко_ Тимко  (40; Чигиринський полк,
сотня Жаботинська); _Крусенко_ Ждан (48; Чигиринський полк, сотня Жовнинська).

Як бачимо, імен _Кришко/Криско_ й  прізвищ  від них у козаків досить багато —  9
прізвищ і 15 імен, усього — 24. З них прізвищ найбільше в Чигиринському полку  —
4.

Санскр. _krishna_ — «чорний»  напрочуд  близьке до укр. _красний_, яке  в деяких
слов’янських мовах, скажімо, в російській, означає колір — _червоний_.  Але укр.
_красний_   здебільшого  означає  «гарний»,   «чарівний»,  «вродливий».   Так  і
індійських мовах: _крішна_ означає не лише колір — _чорний_,  а  й має смисловий
обертон «гарний»,  «чарівний»,  «вродливий». Недарма  серед  індійців _Крішна_ —
вкрай популярне чоловіче й жіноче ім’я. Хоча, здавалося б, поняття «чорний» мало
підходить для імені, та ще й жіночого. Проте наші предки чомусь  інакше дивилися
на імена _Черня,_Чорнята,_Черниш_  та  інші.  І, очевидно, через те, що це  ім’я
багато значило для них. Його  мусило мати  важливе для  них божество,  яке  вони
шанували і  якому поклонялися.  Те саме стосується й імен _Білан,_Білаш,_Білець,
Біляк_ тощо.

Неусталеність понять «чорний» і «красний»  відчувається і на слов’янському, і на
індійському  терені. Один із різновидів лотоса, священної квітки індійців, має в
санскриті назву _крішнакандам_, де _кандам_ — «квітка». Оскільки  _крішна_  — це
«чорний»,  то ця назва  мала  б  означати «чорна квітка»  або  «чорний лотос». А
насправді  _крішнакандам_ — червоний лотос (SED,  162). Подібне явище  маємо і в
Україні: річка, притока Сіверського  Дінця,  яка  називається _Чорний_Жеребець_,
має  і назву _Красний_Жеребець_  (СГУ,  612).  З чого випливає, що в назві річки
поняття _чорний_  і  _красний_  — тотожні.  Очевидно,  обидва  ці поняття  могли
взаємозамінюватися, були синонімами. І що  обидва поняття  сходять до  спільного
джерела,  яким  і  могло  бути  слово  _крішна_  —  «гарний», «чарівний»,  якому
відповідає наше _красний_.  Але  означало  й  колір —  червоний, теж  позначений
високим соціальним статусом, бо  це  колір  царський,  колір  воїнського  стану.
Не<217>дарма  й  загиблих  козаків  окривали  червоною  китайкою.  Зі  сказаного
напрошується і  висновок, що численні  гідроніми на _Черн/Чорн_  і  _Красн_,  по
суті,  могли   бути  семантично,  значеннєво  тотожними,  тобто  нести  однакове
значення.

Якщо під цим  кутом поглянути  на гідронімію  і топонімію України,  то  побачимо
величезну кількість _Чорних,_Красних_ і _Білих_ річок, струмків, потоків, боліт.
Не  менше  й  населених  пунктів із подібними назвами. Якщо  взяти  Черкащину, а
Черкаський  полк «найіндійськіший» з усіх полків, то тут на  ній  і  довкола неї
маємо _Красносілля_ (2), _Красне_ Перше й Друге, _Краснополка,_Красна_ Слобідка,
_Краснопілля,_Червоні_ Яри, _Червоний_ Кут, _Руде_ Село, _Рижавка,_Рижанівка_… І
тут   же  —  _Чорниші,_Чорнобай,_Чорняхів,_Чорнинці,_Чорнятка,_Чорнявка,_Вороне,
Воронинці,_Воронків,_Вороновка_ тощо. 18  _Чорних_  річок  в Україні  й не менше
_Красних_  (СГУ,  280–282, 610–614).  Тобто річка _Красна_ може  тлумачитися  не
тільки як  «гарна», але і як «чорна». На  річці _Красна_ стоїть всесвітньовідоме
Трипілля, а  неподалік  —  річка _Краснушка_, що навіює на думку ріку _Крішну_ в
Індії. Інші українські назви мають своїх двійників в Індії. От хоча б українські
_Красногірка,_Краснопіль,_Красносілка,_Красноставка_ тощо. _Красногірка_ — ріка,
притока Ужа  й село в Коростенському  районі на Житомирщині  (СГУ,  281) й  інд.
_Крішнаґірі_ (_ґірі_ — «гора»), у давнину _Каракорум_, інакше — _Чорні_гори_, що
є продовженням на захід Гіндукушу (SED, 168).

_Красносілка_ —  дві  річки, одна — притока  Ібра,  а друга — Тетерева на тій же
Житомирщині й там же  — село _Красносілка_ (СГУ, 282). В Індії —  _Крішнаґрама_,
де _ґрама_  — «село», споріднене з нашим  _громада_,  а саме терміном  _громада_
означалася  давня  українська сільська  община.  _Крішнаґраму_  — «Красне  Село»
згадує  буддійська пам’ятка  «Лалітавістара»; нібито  саме  тут майбутній  Будда
здійняв із себе  царську  корону й  мечем обтяв волосся,  зрікаючися  цим  самим
царського  сану.  Село  розташовувалося  неподалік  Капілавасти, столиці  шак’їв
(скіфів), племені, з якого походив Ґаутама Будда (SED, 100).

_Краснопіль_ — село в Одеській області, _Краснопілка_ — річка, притока Жванця на
Хмельниччині  (СГУ, 281, 282). І _Крішнапур_ в Індії  —  зараз невеличке  сільце
біля м. Віджаянаґар, де знайдено кам’яні  таблички  з написами царя _Крішнарая_,
датовані  1451  роком  ери Шака. Інше село  _Крішнапур_  за  шість  миль від  м.
Тінневеллі, де знайдено  мідні пластинки з написами царя Садашіварая (SED, 168).
У Мегасфена  (Индика VIII.4) є  повідомлення, що Геракла (його автор ототожнює з
Кріш<218>ною),  особливо шанують у  племені  шурасенів,  головні  міста  яких  —
_Метхора_ (Матхура) й _Клейсобора_, тобто _Крішнапура_ (ИД, 373).

_Красноставка_ — струмок  біля  села  Іваньки  на  Черкащині,  _Красний_Став_  —
притока Росі (СГУ, 281,  282). І _Крішнакунда_ в Індії, де _кунда_ —  невеличкий
ставок, водойма (ХРС І, 372). Про цю назву  існує легенда,  пов’язана з Крішною.
Крішна й Баладева гнали з паші корів, коли до  череди  затесався  асур у  подобі
величезного бика й почав ганятися за коровами й пастухами. Крішна почав битися з
ним і таки здолав його. Всі вихваляли доблесть Крішни, а пастушка Радга підійшла
до Крішни й мовила йому: «Хоч ти й убив злого асура, але  він був у подобі бика,
тож ти вчинив гріх.  Тобі  треба піти  й  омитися в  священному місці,  тоді  ти
очистишся». Крішна викопав на горі  Ґовардгані  два  ставки й наповнив водою  зі
священних рік.  Скупався в  обох ставках,  очистився від  гріха  й роздав жерцям
щедрі  дари, серед них  і корів. А два ставки стали  називатися  _Крішнакунда_ —
«Ставок Крішни» й _Радгакунда_ — «Ставок Радги» (Лаллу, 201–202).

_Красна_  —  річка,  в долині якої стоїть Трипілля, на правому березі  Дніпра  і
_Крішна_ —  річка  в  Індії, відома в  пуранах як  _Крішнавена_ та  _Крішнавені,
Канхапенна_  в буддійських джатаках (_Канха_ — пракритська форма імені _Крішна_;
Law, 168).

Річок,  струмків,  потоків, боліт  і ярів з  назвою  «Красна» в Україні — 23,  з
назвою «Красний» — 13, а всього на _Красн_ — 8 десятків. А якщо долучити й назви
на  _Червон_, то  їх  назбирується сотня (СГУ,  280–282, 603). Цікаво,  що річка
_Красна_ — і притока Чорного  Жеребця.  Якщо  зважити, що в  Каневі  й Сахнівці,
Києві  й  Трипіллі  є _Дівочі_ й _Дівич-гори_, пов’язані з Дівою-Деві,  дружиною
Шіви-Рудри, що літописний Родень пов’язується з Родом, тотожним Рудрі, що  Рудру
веди називають «червоний вепр небес», а ім’я _Рудра_ тлумачать і як «Рудий», то,
певно, до цього переліку  стають і численні назви на _Руд_.  А їх в Україні  під
дві сотні (лише гідронімів _Рудка_ — 69, _Руда_ — 46; СГУ, 476–479).

Ліва притока Південного Бугу — _Кшна_ виводиться з _kirsn_- «чорний», причому цю
річку вважають  південною межею  назв на _Kirsn_. Цей елемент неабияк уживаний у
пруссько-ятвязькому гідронімному ареалі. Що вкрай  важливо, зважаючи,  що ятвяги
тотожні  ядавам, а  ядави  — плем’я Крішни  й  Баладеви.  Найближчі  паралелі до
прусського  _kirsnan_   та  ятвязького  _kirsna_  містять  якраз  слов’янські  й
індійські  мови (ПЯ, К-L, 26). Припускається, що до  індоєвропейського  _чорний_
сходять <219> фракійські назви  _Dierna,_Tierna,_Tsiernensis,_Zernensis,_Zernae_
тощо  (Там же, 27). Тобто  сюди, очевидно,  лягає і  назва  _Тернопіль_,  яка, в
такому  разі,  семантично  тотожна  назвам  _Крішнапур,_Краснопіль,_Червоноград_
тощо.  У Литві — _Kirsna_, притока ріки Шешупе; назва _Шешупе_ цікава  у зв’язку
зі змієм Шешею,  втіленням якого вважається Баладева, старший брат Крішни (_upe_
—  «річка»). Виявляється, що  пруссько-ятвязька й слов’янська території  творять
єдиний   ареал  з  _Kirsn_  (_Kirsna,_Czarna,_Czerna,_Carna,_Черна,_Чорна,_Црна_
тощо; 26).

Як зазначалося, ім’я _Крішна_  має не один персонаж  індійської міфології. Проте
загалом Крішна  сприймається  як  герой «Махабгарати», що  належав до воїнського
стану  і представлений в епосі  ідеалом кшатрія. Це  добре видно в «Прем-сагарі»
Лаллу  джі  Лала, творі, що мав за основу «Бгаґавату-пурану»  — події  тут і там
відбуваються  майже в тій  самій послідовності. Щоправда, «Прем-сагар» має низку
побутових деталей, відсутніх у «Бгаґаваті-пурані»,  але характерних для народних
звичаїв і  свят, віддавна пов’язаних із  Крішною.  Академік О.Баранников  навіть
висловив припущення, що образ Крішни-пастуха в «Прем-сагарі» може бути давнішим,
аніж   у   «Бгаґаваті-пурані»,   яка    перетворила   Крішну,   пастуха-бога   в
бога-пастуха-царевича (Лаллу, 49).

Проте  стара,  родовита кшатрійська знать в епосі має Крішну не за рівню собі, а
за вискочня. Деякі царі  відмовляються від  герцю з ним, Рукма, брат Рукміні, не
хоче  віддати за  нього  сестру, й  Крішні доводиться викрадати  її.  Для  Рукми
ганебне  родичання  з  випадковим  приблудою,  яким  вважає  Крішну.  Він  каже:
«Шістнадцять років  в Нанди  Крішна проживав, тоді його  ахіром  кожен  називав!
Попоною  вкривався  і  худобу  пас»  (Лаллу,  270).   Подібним  було   ставлення
олімпійськиї богів  до Аполлона, і  це  прикметно,  бо Крішна-Ґопалан  і Аполлон
тотожні не тільки функціонально, а й іменами.

Ще різкіше висловлюється знатний Шішупала, претендент на руку й серце Рукміні:

«Тут,  на зібранні  цьому, бачимо героїв  — і знатних, і шанованих, і мудрих. Це
Бгішма, Дгрітараштра і  Дурйодгна…  Та й інші. А зараз зганьблено  думки і честь
усіх.  Тут  найславніші   мудреці  сидять,  а  пуджу  здійснили  на  славу  сина
Нанди-пастуха й ніхто і слова не  сказав  супроти.  Тут,  на  зібранні цьому, як
господа того піднесли, хто десь у Браджі  народився й недоїдки пастуші підбирав!
Хто там  з пастушками, дружинами  чужими обіймався, а ми  його тут найвеличнішим
святим зробили. Хто (220) молоко, кисляк, сметану й масло крав в оселі кожній, а
ми  його тут славимо й підносим.  Хто  милостиню  на  дорогах брав,  той  раптом
удостоївся такої честі… Чийого батька,  матір, рід чи стан нікому не відомі, той
сподобився честі…» (Лаллу, 85).

Показово, що Крішна  послідовно винищує  родовиту знать. Крішна-пастух цілковито
відрізняється  від  Крішни-кшатрія у  зображенні  брахманів.  Його дії та вчинки
заперечують їхню  релігію  і  мораль,  хоча  вважається, що  пандави  уособлюють
брахманів і божественне начало, а каурави — кшатріїв та асурське начало. Важливо
відзначити,  що, за  переказом, основна  відмінність  між  шанувальниками Шіви й
Вішну полягає в тому, що «Хто Харі молиться, той бідним зостається, хто Махадеву
—  той завжди багатий». Де  _Харі_ — одне з імен Вішну або Крішни, теж, до речі,
рясно відбите в запорозьких козаків.

Все  це  дозволяє  О.Баранникову  казати,  що  легенди про Крішну-Ґопалу-Пастуха
виникли  в  пастушому  середовищі,  з  його  своєрідними  законами  й   мораллю.
Крішна-пастух повстає проти  моралі  вищих станів,  він  — за звільнення  нижчих
станів від неї. Дослідник схильний вважати, що на приналежність до нижчих станів
вказує  і колір Крішни. Якщо  ведійські боги білі, то Крішна з найдавніших часів
темний, чорний, хмаробарвний. Він — бог простолюду, черні.

У «Махабгараті» Крішна вславився багатьма  діяннями, та найзначнішим  вважається
його розмова з Арджуном перед початком великої битви між  пандавами й кауравами.
Ця  бесіда  настільки  важлива й  глибока за  змістом,  що  склала окрему  книгу
«Махабгарати»,  так звану «Бгаґавадґіту» — «Божественну пісню» або просто «Ґіту»
— «Пісню». Арджун ніяк не наважиться підняти руку  на своїх родичів — двоюрідних
братів  кауравів.  І Крішна переконує його, що мета  виправдовує засоби. Адже  й
дерево, щоб плодоносити, спершу проростає крізь бруд, який живить коріння.

За індійського середньовіччя образ Крішни зазнав відчутних  змін. На перший план
вийшли любовні  мотиви  й  пастушка Радга,  кохана Крішни.  Він  зображається  з
сопілкою біля губ і павиним пером у зачісці. Індійські літератури від Півночі до
Півдня країни створили  незліченну кількість поем про кохання Радги й Крішни. На
честь їх  споруджено багато храмів.  Влаштовуються  художні виставки, присвячені
обом: різноманітні бронзові,  дерев’яні  й  гіпсові  статуетки, народні лубки  з
життя  Крішни  й Радги, давні рукописи,  макети,  <221> що  відтворюють найбільш
відомі події, пов’язані з Крішною.

Щедро  відбиті образи  Радги  й  Крішни на  індійській  сцені —  в  танцювальних
мініатюрах, народних танцях, театралізованих виставах. Серед маніпурських танців
особливо  популярний  танок-_расліла_,  що  зображає  любовні  ігри   Крішни   й
пастушок-ґопі  (_ліла_  —  «гра»  споріднене з  іменами  персонажів слов’янської
міфології — _Лель,_Полель_).  _Маніпур_ — штат у Північно-Східній  Індії, звідки
походить танцювальний стиль _маніпурі_ — один із чотирьох класичних танців Індії
(інші  три  —  _бгарат-натьям,_катхак_  і  _катхакалі_).  Цікаво,  що  неподалік
розташовується інший гірський штат — _Тріпура_ — «Тримісто», назва якого тотожна
назві _Трипілля_.

Тричі на  рік, у дні повного місяця  — в березні,  жовтні  й грудні, під час цих
вистав  на  честь  Крішни долинами Маніпура розлягається барабанний дріб і звуки
рогів.  У  штаті  Уттар  Прадеш такі  вистави  називають _крішналіла_  —  «грища
Крішни». Існує  кілька свят, причетних до  Крішни. Одне  з  них — _джанмаштамі_,
відзначається  на  восьмий день  темної половини  лунарного місяця  бгадон  (6-й
місяць індійського календаря, відповідає  серпню-вересню).  Це  свято народження
Крішни.  Інша  назва  його  — _ґокуль-аштамі_,  «ґокульська восьмиця» (_Ґокуль_,
досл. «Череда корів» — село біля Матхури, де виріс Крішна).

Щодо  дати  народження  Крішни,  то  серед   істориків,  як  індійських,  так  і
європейських, одностайності немає. Проте дослідження пуран, «Шрімад-бгаґавати» й
інших давньоіндійських джерел дали цікаві подробиці щодо дати й  часу народження
Крішни.  «Бгаґавата» (пісня 10, розділ 3)  мовить,  що  Крішна  народився,  коли
Місяць перебував у сузір’ї Праджапаті, тобто Рохіні. Зі шлоки 26 (розділ 1, амша
5)  «Вішну-пурани» можна виснувати, що Крішна народився у ніч _крішнаштамі_ (8-й
день темної половини Місяця — _аштамі_ — «восьмиця», «вісімка») лунарного місяця
шраван. Інформація,  що  її  дає  «Харівамша» (частина  1, розділ 52),  точна  й
детальна настільки,  наскільки це може стосуватися лунарного дня, місяця й часу.
Тут мовиться, що  Крішна  народився  на 8-й лунарний день темної половини місяця
шраван  (5-й  місяць індійського календаря, відповідає липню-серпню), в  сузір’ї
Рохіні,  опівночі,  в  _абгіджіт-мухурту_.  «Бгаґавата»  (пісня  11,  розділ  6)
повідомляє  також, що Крішна прожив 125 років. «Вішну-пурана» підтверджує  це. У
тій же «Бгаґаваті»  (пісня 11, розділ 7, шлока 2)  повідомляється,  що  Калі-юґа
(Залізний вік) настала  відразу  по  смерті  Крішни.  Таким  чи<222>ном, з низки
давньоіндійських  історичних   і  культурних  джерел  можна  виснувати:   Крішна
народився опівночі, восьмого лунарного дня  циклічного року  Шрімукха, на  126-й
рік, якщо рахувати  назад,  від настання Калі-юґи. Тобто 18 лютого  3102 року до
нової ери. Отже, дата народження Крішни визначена астрологами як опівніч з 19 на
20 липня 3228 року до нової ери (ВА, 345–346).

Астрологи  відзначають,  що  всі планети  в цей  час займали  найкращі  накшатри
(сузір’я  або  сектори  неба).  Наприклад,  «Шрімад-бгаґавата»   каже,  описуючи
народження  Крішни  (пісня  10),  що  «…  всі  сузір’я  займали  найсприятливіше
положення». Такі риси Крішни,  як  мужність і хоробрість, надзвичайний інтелект,
винятковий  ораторський хист, щедрість, життєлюбна вдача, знання 64-х наук тощо,
спричинені  сприятливим розміщенням усього,  що  впливає на людське  життя  і на
людську   долю.  За   подробицями  відсилаємо  до  гороскопу   Крішни  з   усіма
астрономічними викладками, обгрунтуваннями й поясненнями (ВА, 345–352).

Оскільки Крішна народився опівночі, то віруючі цілий день постують до миті, коли
мушлі  й дзвони сповістять, що знаменна подія сталася.  Зображення Крішни-дитини
кладуть  у прикрашену колиску, а присутнім роздають солодощі. Всі вішнуїстські й
крішнаїстські   храми   щедро  ілюміновані.   Наступний  день   святкується   як
_ґопала-кала_ або _дахі-кала_, тобто відтворюються епізоди з життя Крішни. Юнаки
проголошують себе пастухами-ґовіндами  й пастухами-ґопалами з Ґокуля,  ходять по
вулицях, розбиваючи  глеки  з молоком, кисляком, сиром  і  рисовими пластівцями.
Такі  ж  глеки часто підвішують над головами,  зокрема, між  високими будівлями.
Ґовінди будують живу піраміду, щоб дістати  такий  глек,  бо  саме так,  мовлять
перекази, діставав  молоко й масло малий Крішна, які від  нього дружини пастухів
ховали.  За   кожен  здобутий  глек  належав  грошовий  приз,  що  його  ґовінди
розподіляли  між собою.  Іноді  глеки  чіплялися на  вершечок стовпа,  змащеного
олією. Коли ґовінди намагалися дістатися до глека, глядачі ще й  бризкали на них
водою, аби зробити це було ще важче.

З  Крішною пов’язане  ще  одне  цікаве  свято  —  свято  колісниць,  поширене  в
східноіндійському штаті Оріса  (Одіса), в  місті Пурі  з його знаменитим  храмом
Джаґаннатха. _Джаґаннатх_  — «Владика світу» вважається втіленням Крішни.  Поруч
із ним у храмі стоять  зображення його  брата  Балавіри  й сестри Субгадри. Вони
великоокі   й  недбало   розфарбовані:   Крішна-Джаґаннатх   —   чорний,   <223>
Баладева-Балабгадра — білий, а Субгадра — жовта.

Статуї щороку робляться нові, а деревина для них має відповідати певним вимогам.
Особливо ретельно вибирають дерево для Джаґаннатха. Його кора мусить бути темною
або краснуватою, стовбур — прямим  і гарним, висотою від 3 м 15 см до 5 м 40 см;
воно має рости біля річки, ставка, трьох пагорбів або на перехресті трьох доріг,
біля місця кремації, відлюдницької  хижки й  храма Шіви (!), мати чотири основні
галузини,  мурашник і  зміїні нори біля коріння. Треба, щоб дерево росло оддалік
від  села й  не  на  болоті; щоб  на  корі  були «зображення»  щонайменше  трьох
атрибутів Вішну — мушля, диск-чакра, булава тощо. До дерев для статуй Балабгадри
й Субгадри вимоги менш жорсткі: для нього потрібне світлокоре дерево,  а для неї
— жовтувате.

Шукають  підхоже  дерево  іноді  досить  довго,  та  коли   знаходять,  найперше
здійснюють під ним обряди очищення водою, глиною і гноєм, влаштовують пожертвини
вогню. Потім два дні тривають інші обряди: дерево кроплять святою водою, стовбур
прикрашають квітковою гірляндою з попереднього зображення, біля дерева  ладнають
жертовник, висівають пророслі зерна рису, проса, пшениці, квасолі тощо. Учасники
цих лісових обрядів весь  цей час живуть у злаштованих хижках, _шабара-паллі_  —
«поселенні  шабарів»  (шабари  або  шавари  —  лісове  плем’я,  у  нього  вперше
засвідчено поклоніння Джаґаннатхові). Перед  сном вони моляться Вішну й  Лакшмі,
просячи явити їм знамення, коли найкраще здійснити весь захід.

Наступного  дня  жерці-брахмани  малюють  мандалу  —  діаграму,  що   символізує
присутність  бога, ставлять  глеки з водою  для богині-воїтельки Дурґи, Варуни й
інших богів, орієнтовані за сторонами світу. А також іще 32 глеки на честь інших
божеств.  Особливі  обряди  здійснюються для сокир  із золота,  срібла й заліза,
якими  зрубуватиметься дерево.  Потім  заклинають духів у дереві  —  їх прохають
залишити  його.  На  третій день,  після  нових  ритуалів  поклоніння  дереву  й
заклинання  духів,  дереву  підносять у  пожертву  білого гарбуза,  що  уособлює
жертовну тварину, і зрубують його золотою, срібною і  залізною  сокирами. Дерево
мусить  впасти  вершечком  на  схід, інший напрямок падіння буде  несприятливим.
Частина стовбура (2.5 м) відокремлюється, очищається від кори  й  загортається в
шовк. Гілки  й листя закопують у  землю, «хоронять».  А стовбур  на спеціальному
візку доставляють у храм Джаґаннатха.

Далі настає півторамісячний відтинок, коли храм зачинений. <224> Перші два тижні
йдуть на вирізання статуй і їх освячення,  причому освячують не статуї (вони  ще
не готові), а  поліно, відрізане зі стовбура.  Коли статуї готові, їх вносять  у
храм  і  встановлюють  навпроти старих  статуй. Потім  у  цілковитій темряві,  з
зав’язаними очима дістають зі старих зображень якусь коробочку,  причому  навіть
долоні тих, хто здійснює це, забинтовані й вони не здатні визначити на дотик, що
саме  береться з  нутра  старої  статуї. Коробочку вміщують у нову статую, отвір
затуляють  шматком  освяченого  дерева.  Після  цього  старі  статуї  вважаються
померлими, їх виносять із храму й закопують в особливому садку з північного боку
храму. Ця дія супроводжується голосінням  і поховальною церемонією. Лише на 10-й
день  учасники  дійства голяться,  стрижуться, омиваються в  храмовому ставку  і
стають  ритуально  чистими. На  12-й  день  влаштовується  поминальна  тризна  —
_мрітью-бгоджа_ — «посмертна страва».

Упродовж  жалобного  періоду  нові  статуї  приховані  від  віруючих  бамбуковою
занавіскою,  на  якій  вони  намальовані.  Їх  намащують  запашними  олійками  й
сандаловою пастою, розфарбовують і  роблять усе необхідне  за  приписами.  Потім
жерці обмивають бронзові дзеркала, в яких відображаються статуї,  _панчамрітою_,
«п’ятиамрітою» — сумішшю молока, кисляку, топленого масла, меду й  цукру, а тоді
й  самих  богів. Наступного дня  відбувається  знаменита _ратха-ятра_  —  «виїзд
колісниць». Ця подія стається щороку в червні-липні і збирає сотні тисяч  прочан
з усієї  Індії. На величезних колісницях (11 м висотою для  Джаґаннатха, по 10 —
для  Субгадри й  Балабгадри) божеств везуть з одного храму  в інший. В колісниці
Крішни  16  коліс, Баладеви  —  14,  Субгадри —  12. Крішнина  колісниця  жовта,
Баладевина —  синя, а Субгадрина  — з червоними  смугами. Рух колісниць,  що  їх
тягнуть  самі віруючі, супроводжується  співом еротичних пісень. У новому  храмі
скульптури  перебувають 7  днів,  а  потім повертаються в храм  Джаґаннатха (ДИ,
371–390).

Легенда пояснює,  чому Вішну  втілився в такий  деревяний  оцупок.  Вішну звелів
цареві  Індрадьюмні  виловити  з  моря  колоду  й  зробити  з нього  статую  для
будованого храму. Показово,  що колоду знайшли й витягли на берег брахман і член
племені _шабара_,  інакше _савара_. Представники  цього  племені досі відіграють
важливу роль у деяких храмових обрядах, зокрема, в ритуалі пошуків і рубки дерев
для  регулярного  (через  кожні  12  років) обновлення  статуй  (Словарь,  170).
Ці<225>каве й те, шо серед запорозьких  козаків фіксується прізвище _Саварський_
(наприклад, сотник Черкаського полку Мартин _Саварський_; РВЗ, 78). На цю деталь
можна було б  не зважати, але низка інших  фактів  засвідчують поки що не зовсім
зрозумілий зв’язок штату Оріса з Україною. Вкажемо лише на деякі.

Назва  _Оріса_ звучить мовою хінді  як _Одіса,_Удіса_.  Що споріднює цю назву  з
назвою   _Одеса_,  де,  до  речі,  на  Молдаванці,  знайдено  напис   _Бутанат_,
співвідносний  з епітетом  Шіви  — _Бгутанатх_, «Владика бгутів».  Де _бгути_  —
добрі й злі духи, почет грізного бога. В Орісі, відзначають дослідники, культові
Джаґаннатха  передував  культ  Шіви  —  тут  присвячений  йому  знаменитий  храм
Лінґараджа. В  Орісі міститься унікальна  археологічна  й  історична  пам’ятка —
_Шішупальгарх_, причетна до  Шішупали, який має стосунок до  Крішни й ім’я якого
перегукується з іменем етруського божества — _Сосіпол_.

Сучасну  Орісу населяє народ _орія_ або _одія_, давня назва якого — _одра,_удра,
одріса,_удріса_.  Саме  видозміною  цих  етнічних  назв  і   є  назва  сучасного
індійського  штату  на  сході  Індії  —  _Оріса,_Одіса_.  А  ріка  _Одра_  є  на
Чернігівщині, _Одринська_ річка  — на Волині, _Одринка_ — в басейні  Сіверського
Дінця.  У дельті  Дунаю  жило слов’янське  плем’я  _одриси_,  етнонім _ободричі_
тлумачать як  «жителі обох  річок _Одра_». На схід від ріки _Одра_ в Польщі жили
_укри,_украни_.  А  «Махабгарата»  каже, що приятелем Шішупали був цар  _Вакра_,
царство якого розташовувалося по сусідству  з царством Шішупали. Вакра  славився
тим,  що  вмів  чаклувати, тобто був  жерцем,  волхвом, кудесником. Ім’я його  з
санскриту  означає  «Кривий» (СРС,  560).  Що  навіює  згадку  про  балтійського
_кріве_-жерця, неодмінним атрибутом  якого був викривлений  дубовий посох.  Крім
того, вражає велика кількість назв  на _Крив_ в Україні, що, очевидно, пов’язане
із сакральністю кривого, вигнутого. Бо криве, як і ліве, характеризує саме земні
явища,  реалії  й  персонажі на противагу  небесним, божественним, пов’язаних із
прямим і правим («правда на небі, кривда на землі»). Сюди ж лягають і українські
прізвища  на  _Крив_   (санскр.  _Вакранаса_  й  укр.   _Кривонос,_Вакрапада_  і
_Кривоп’ят,_Вакраданта_ і _Кривозуб_ тощо).

Інша назва _одрів/удрів_ з  Оріси  — _уткала_,  через що давні джерела називають
Орісу  _Уткала-деса_  (_деса/деша_ —  «країна»).  Українці  мають дещо загадкові
прізвища _Откалюк,_Откальчук,_Откаленко_. З  Орісою сусідує  штат Біхар, а назви
_Біхарія_ є в Румунії, а  _Біхар_ в Угорщині, де,  як  і в  Україні  та  Польщі,
засвід<226>чено    назви    _Крішна_,    побутують    прізвища   _Мітру,_Деметр,
Касап/Касапа_. Є й  інші показові паралелі (див.: ТРС, 142–152). Так  чи інакше,
фактів цих  надто багато,  аби бути випадковими. А  це, в свою чергу, засвідчує:
Україна має топонімно-гідронімно-етнонімні паралелі не лише з  північно-західною
Індією, що сьогодні  вже не  викликає сумніву, але й із значно дальшим ареалом —
Східною Індією, сучасними штатами Оріса, Біхар і Західна Бенґалія.

Ще одна легенда розповідає, що коли Крішну після загибелі  ядавів випадково вбив
мисливець, то  його  тіло  деякий час  лишалося непохованим. Якийсь  чеснотливий
чоловік спалив його,  а прах  помістив  в  освячену скриньку. За велінням Вішну,
божественний  тесля Вішвакарман взявся відтворити  з  праху образ  Крішни. Проте
поставив  умову:  не заважати йому,  поки  він  не завершить роботи. Нетерплячий
Індрадьюмна  захотів  глянути на зображення раніше,  і  розгніваний  Вішвакарман
лишив скульптуру недокінченою — без  рук  і ніг. Тоді Брахма, творець світу, дав
Джаґаннатхові  очі, вдихнув у  нього душу. Фахівці  вважають,  що місто  Пурі  в
Орісі, де стоїть храм  Джаґаннатха,  колись було осередком якогось  автохтонного
культу, який потім злився з  культом Крішни. Храм Джаґаннатха, відомий уже в  IV
ст., нині оточений сотнею інших храмів,  присвячених Вішну, Крішні, Шіві,  Сур’ї
та  іншим  богам. Особливо багато прочан збираються тут під  час _ратха-ятри_  й
_снана_-_ятри_  — ритуального купання статуй Джаґаннатха, Балабгадри й  Субгадри
(МНМ І, 368).

Одним  зі  свят, щороку відзначуваних в  храмі Джаґаннатха,  є  свято сандалу, з
обрядом «тайної служби», коли храмова танцівниця _девадасі_ (в  Європі відомі як
_баядерка_) танцює перед Балабгадрою-Баладевою.  Обряд  відбувається  в темряві,
при трьох жерцях, а  також музиках.  Девадасі танцює в темряві голою до пояса, а
сам  танок,  насичений  особливою  еротичною  символікою,  уособлює поширений  в
індійській    міфології   мотив   спокушання    святого   відлюдника    небесною
танцівницею-апсарою (русалкою). Подвижництво чи аскетизм традиційно пов’язується
з жаром, вогнем, паланням, тому  не випадково санскр. _tapa_ — «жар» і _tapasya_
— «подвижництво», «аскеза»  походять  з одного кореня; з  ними  споріднені  укр.
_тепло,_топити_ (палити) тощо. А родючість асоціюється з водою і теплом жаром.

Якщо вішнуїти мають Джаґаннатха за Крішну,  то шіваїти — за Шіву,  а джайни — за
Джінанатха,  одного  зі  своїх  першовчителів.  У  ХІІ  ст.  було  зведено  храм
Джаґан<227>натха,  а  в  ХІІІ  Джаґаннатха оголошено  владикою  «імперії Оріса».
Правителі стали його  намісниками — _раута_  й синами — _путра_ (пор. українські
прізвища _Реут,_Реват,_Путря,_Путренко_, а дружиною Балавіри була _Реваті_, брат
якої звався _Реват_, батько — _Райват_, а дід — _Рева_).

Саме  до  цього  свята  приурочуються вистави популярної _крішналіли_,  що іноді
тривають місяць. У ці дні натовпи глядачів  на чолі з акторами  здійснюють прощі
до святих місць, пов’язаних із життям і подвигами Крішни. Вони йдуть до річок, у
ліси, на пагорби й у храми. Особливо багато прочан у Матхурі, центрі крішнаїзму,
де народився Крішна,  і Вріндавані, де минули  його дитячі  роки.  Споруджуються
велетенські макет різних епізодів із його життя. Влаштовуються танці й хороводи,
присвячені дитинству, юності й  подвигам Крішни, театралізовані вистави з  життя
бога-пастуха  під  музику й речитативи співців. У них підлітки часто виконують і
чоловічі, і жіночі ролі.

Під час іншого національного свята, дивалі в місяці картік (жовтень-листопад)  у
сільських районах, особливо  в Браджі (район Матхури й Вріндавана),  проводиться
ґовардгана-пуджа, тобто  поклоніння  горі  ґовардгані.  Зводиться  гора з  гною,
прикрашена  фігурками  пастухів  і  корів.  Пуджу  супроводжують  танці  й  спів
величальних пісень Крішні в образі ґірідгари-Городержця.

З  Крішною  пов’язане й свято холі — найпопулярніше індійське  свято,  надто для
нижчих  суспільних  верств. Це  свято  родючості, яке  славить  настання  весни,
відзначається   в   місяці  пхальгун   (12-й   місяць   індійського   календаря,
лютий-березень).  Щодо  походження  його  є  різні  легенди. Одна  та,  що  воно
символізує перемогу  Крішни над демоницею Путаною, яка підступно хотіла  отруїти
немовля Крішну своїм  молоком.  Вважається, що смерть Путани — це  кінець зими й
настання весни.

За іншим переказом, саме цього дня Шіва нищівним третім оком спопелив Каму, бога
кохання, коли  той нишком посилав  у грізного бога любовні квіткові  стріли, аби
заронити в Шіви  кохання до Парваті. Кама — син  Вішну й  Лакшмі, функції  якого
після  його загибелі перейшли  до  сина  Крішни й Рукміні. Пісні, співані  на це
свято в  Південній Індії, включають плач Раті, дружини Ками, за своїм чоловіком.
Основна особливість  холі — спів сороміцьких пісень,  оббризкування одне  одного
підфарбованою водою, галасливі юрби й  атмосфера вседозволеності.  На холі можна
бачити  людей напідпитку, які  ходять  і  горлають непристой<228>них  пісень, що
особливо  властиве  для  Пенджабу.  В  такі дні жінки  воліють сидіти вдома, аби
уникнути  небажаних пригод. Подекуди  на півдні  Індії між  чоловіками й жінками
зав’язуються жартівливі бої.  Жінка  бере жмут  колосків і залазить  на  дерево.
Чоловіки норовлять відібрати їх, а жінки відбиваються (Томас, 233–234).

Тож можна зробити висновок, що зовсім не випадково  імена Крішни рясно відбиті в
іменах і прізвищах запорозьких козаків.






5. Кудин, Кудко, Кудинець, Кудиненко




Кудин Клименко (РВЗ,  72;  Черкаський полк, сотня Мошенця); _Кудин_ Пискливченко
(143; Корсунський  полк, сотня Тулюпенкова); _Кудин_ Тарасенко (145; Корсунський
полк,  сотня  Куришкова);  _Кудин_  Науменко  (342; Переяславський  полк,  сотня
Острянська); _Кудко_  Чопорненко (80; Черкаський полк, сотня  Вовченкова); Лазар
_Кудин_  (47;  Чигиринський  полк,  сотня  Вереміївська);  Кіндрат  _Кудин_ (77;
Черкаський  полк,  сотня  Лазарева); Прокоп _Кудин_ (198;  Білоцерківський полк,
сотня Коростишівська); Курило  _Кудин_ (373; Миргородські  полк  і сотня); Петро
_Кодим_ (268; Кальницькі полк і сотня); Панас _Куденко_  (267; Кальницькі полк і
сотня);  Васько  _Кудиненко_  (72;  Черкаський  полк,  сотня  Лазарева);  Василь
_Кудиненко_  (76;  Черкаський  полк,  сотня  Лазарева);  Іван  _Кудиненко_  (79;
Черкаський   полк,  сотня  Саварського);  Дем’ян  і  Тимко   _Кудиненки_   (237;
Брацлавський полк, сотня  Райгородська);  Гнат  _Кудиненко_  (247;  Брацлавський
полк,  сотня Тимоновська);  Ясько _Кудиненко_  (354; Кропивнянський  полк, сотня
Аркліївська); Клим  _Кудиненко_ (425; Полтавський полк, сотня Лукомська);  Назар
_Кудиненко_ (470; Ніжинські полк і сотня); Денис  _Кудиненко_ (478; Чернігівські
полк  і  сотня);  Гришко  _Кудинович_ (134; Корсунський  полк, сотня Горкушина);
Кирій  _Кудинович_  (373; Миргородські  полк  і сотня); Ярема  _Кудинець_  (449;
Прилуцький полк, сотня Іченська); Іван  _Кудійко_  (110; Канівський по лк, сотня
Гуняки); Грицько _Кудиченко_ (170; Білоцерківські полк і сотня); _Кудерка_ (415;
Полтавський полк, сотня Кобеляцька); Кононець _Кудоренко_ (448; Прилуцький полк,
сотня Переволачинська); _Кудювський_ Марко  та  Балка (254;  Брацлавський  полк,
сотня М’ястківська);  _Прокуда_ Онисько (224;  Уманський полк, сотня Бутанська);
_Прокуда_  Андрій   (311;  Київський  полк,  сотня  Овруцька);  _Прокуда_  Наум,
_Прокуденко_ Гарасим (320; Переяславський полк, сотня Коваленкова). <229>

Топоніми й гідроніми: місто _Кудин_ в історичній, так званій Болоховській землі;
річка _Кудина_ в колишньому Борзенському повіті;  річка _Кудинка_ — ліва притока
Південного  Бугу; пустинь _Кудинка_ біля  м. Летичева,  придбана королевою Боною
1538 року;  села  _Кудинівка_ та _Кудинів_Ліс_ (Черкаська обл.), _Кудиново_ біля
м.  Переяславля-Руського, на  північний  схід  від Переяслава-Хмельницького;  яр
_Кудинів_, балка _Кудинова_ в басейні Сіверського Дінця (ЕС, 74).

У світлі численних слідів  в  Україні, пов’язаних  із  Крішною,  отже, й  Вішну,
звертає  увагу те,  що Вішну  серед  багатьох  своїх імен має епітет _Кунда_.  У
«Махабгараті» поряд із цим епітетом вживається й інший епітет Вішну — _Кундара_.
Це цікаве насамперед тим, що українці мають прізвища _Кундера,_Кундіренко_ (таке
прізвище,   зокрема,    має    українська    письменниця-перекладачка    Зінаїда
_Кундіренко_).

У «Відевдаті», одному з розділів «Авести»,  фігурує дев _Кунда_. Іранські й інші
дані вказують  на неабияку його роль у  зороастризмі, маніхействі й деяких інших
культах. Що має свідчити про поширення і важливу роль божества Кунди в попередні
часи, коли  воно прибрало виразно негативного, «девівського» відтінку.  Бо слово
_дев_  в  іранській  міфології часів «Авести»,  на  противагу  індійській,  рано
прибрало  значення  «демон», «злий дух»,  «дев». У  «Ріґведі»  боги  називаються
_дева_, хоча щодо них вживається  і  слово _асура_, а в  «Авесті» словом  _дева_
означаються демони, а словом _ахура_ — боги. Тобто індійські боги  для іранців —
демони, а індійські  асури для іранців боги, тоді як для індійців асури те саме,
що  для іранців  —  деви. Найбільш поширене пояснення цього  те, що поділ  аріїв
(індоіранців)  на  індійську  й  іранську гілки  супроводжувався вибором  кожною
гілкою  певного  класу богів.  Проте таке  пояснення не дає відповіді на  багато
запитань, які  виникають при  цьому. У  «Ріґведі» асури —  старші  брати  богів,
тобто, виходить,  давніші  від  богів-девів.  Вони, отже, боги  першопочаткового
світу,  який уособлювали первозданні води,  хаос,  невпорядкований світ. Деви ж,
навпаки, уособлюють впорядкований і організований світ, але  вони  виникли тоді,
коли всесвіт  було  поділено  на  дві  сфери,  Землю  і  Небо.  Де  асури  стали
пов’язуватися з Землею і кшатріями, а деви — із Небом і жерцями-брахманами.

Ще у ведах асури  постають  як  супротивники  богів,  вони, як правило,  зміїної
природи. З чого можна зробити висновок, що й змієнога богиня, яку Геракл зустрів
у  Скіфії і яка народила йому трьох синів — Агатирса, Гелона й <230> Скіфа,  теж
асурка з точки зору індійської міфології. Тож можна припустити, що в  Скіфії, на
теренах  давньої України, асурів  знали й  вони  були первісними божествами, без
жодного негативного  відтінку.  Тобто асури  мали  тоді  приблизно  такий  самий
статус,  як і  в  іранців.  Певною  мірою  таку  думку  підтверджує  те, що,  за
«Ріґведою»,  головним і наймогутнішим асуром був  Врітра. Матір’ю його вважалася
Дану, пов’язана з первозданними водами. Згадки про злого  царя Ворота зберігають
наші  веснянки,  що  засвідчує  «індійське»  ставлення українців  до асурів. Але
асурка Дану тотожна нашій фольклорній Дані, яка теж пов’язана з водною стихією і
яка в українському фольклорі  виступає  цілком позитивним персонажем. Крім того,
пам’ять  про обох  богинь,  індійську  й українську Дану,  досі зберігають річки
Північного   Причорномор’я   —   _Дон,_Донець,_Дунай,_Дністер,_Дніпро_.   А   це
знову-таки свідчить, що це  жіноче божество високо шанувалося на теренах Давньої
України. Бо чого б тоді її іменем називати найбільші й найповноводніші ріки.

У  післяведійській міфології образи асурів антропоморфізуються,  поділяються  на
два різновиди — _дайтьїв_ і _данавів_, що означає із санскриту «нащадки Діті» та
«нащадки Дану». Прикметно, що ядави називаються і _данави_, а балтійські ятвяги,
тотожні  індійським  ядавам  — _дайнови_.  Крішна  й Баладева  якраз походили  з
ядавів,  тобто і з  ятвягів. Як  асури  —  старші брати богів, так і Баладева  —
старший брат  Крішни.  А  оскільки  Баладева  землеробське божество  й  постійно
зображається  з  плугом, то, очевидно, з  асурами  співвідноситься Баладева, а з
девами  — Крішна. Що  підтверджує підтримка Крішною  пандавів, хоча  самі  ядави
виступали на боці кауравів,  як і  Баладева. Тобто асури первісно пов’язуються з
осілим, землеробським населенням, а  деви — з кочовим, пастушницьким.  Згодом ці
два триби життя більш-менш  злилися.  У ведах  з демонами-асурами б’ється Індра,
асури час від часу отримують над богами перемоги, але втручаються верховні  боги
(Індра,  Вішну  чи Шіва),  завдають  їм поразки й ті на деякий  час затихають. В
цьому неважко помітити риси календарних,  тобто землеробських  уявлень, оскільки
боротьба богів та асурів символізує боротьбу весняних і зимових сил, а  перемога
асурів  чи девів — настання зими чи весни. Мотив  битви  Індри з Врітрою  безліч
разів повторюється  в  різних  варіаціях у самій  «Ріґведі». А  в  обох  епічних
поемах, «Рамаяні»  й «Махабгараті» — як битва Рами й Равани та  битва пандавів і
кауравів.

В «Авесті»  дев  Кунда має не зовсім зрозумілі  функції,  називаєть<231>ся  «без
пиття  хмільний»,  пов’язаний із «хмарами».  У пехлевійській традиції його образ
переосмислюється, і дев Кунда виконує зовсім інші функції (ЗМ, 485). «Відевдата»
мовить, що до девів приєдналися _кавії_ і _карапани_ — племінні ватажки й жерці,
ворожі зороастрійській вірі. Та ще _яту_ — чаклуни, покровителем яких і став дев
_Кунда_, середньоперський _Кундак_ (ЗМ, 111). Ці  дані цікаві тим, що в  них дев
Кунда — покровитель _яту_ — чаклунів, ворожбитів, волхвів. Слово  _яту_ не можна
не  співвіднести  з племенем _яду_, згадуваним у  «Ріґведі»,  і з родоначальника
ядавів  —  _Яду_.  Авестологи  припускають,  що _яту_ —  жерці,  які здійснювали
магічні   ритуали   і  яких  на  певній  стадії  стали  відносити  до  девів.  У
зороастрійській традиції _яту_ має  негативне значення, а  поза  нею в іномовних
запозиченнях  з іранських  мов  означає  «мудрець»,  «провісник»,  «віщуватель»,
«зоречит»,  «маг»  (РИИП,  288–289),  без негативного  відтінку.  З  чого  можна
виснувати: якщо для іранців дев Кунда — негативний персонаж, то для індійців він
— позитивний. Так само і щодо _яту_: якщо  для зороастрійців воно має негативний
відтінок, то для індійців — позитивний. З чого й інший висновок: іранське _яту_,
індійські _яду_  (етнонім) і _Яду_ (родоначальник ядавів) — тотожні й  означають
«мудрець»,  «чародій»,  «провидець», «волхв».  Тобто виходить,  що ім’я _Яду_  —
жрецьке й постало з терміну на означення жерця-волхва.

Таке тлумачення підтримують і  деякі побічні факти. Матір’ю  Яду  була брахманка
Деваяні,  батько  якої  — Шукра,  верховний  жрець у  царя асурів  Врішапарвана.
Чоловіком Деваяні був цар Яяті, а дідом — легендарний мудрець Бгріґу,  засновник
знаменитого  брахманського роду, високо  шанованого в  індійському епосі. Навіть
вважається, що саме завдяки цьому  родові завдячує «Махабгарата» в її нинішньому
вигляді.  Її представники  роду  чи племені  бгріґу  переробили й відредагували,
водночас піднісши  себе й  свою роль у давніх подіях.  Плем’я бгріґу, як і  яду,
згадується в  «Ріґведі», з  нього вийшло чимало  уславлених  жерців.  Індійський
учений  Суніті Кумар  Чаттерджі  вважає,  що  плем’я  бгрігу  з  основною  масою
індоєвропейців мігрувало  до Малої Азії з Балкан, де стало називатися бріґес або
фріґес, тобто фріґійцями (Чаттерджи, 51).

Фрігійці  належать  до  іллірійських  племен,  а  літописець  Нестор   каже  про
спорідненість  іллірійців  і  слов’ян.  Істотна  згадка  Геродота,  що  фрігійці
переселялися з Балкан  до Малої  Азії разом  із вірменами і що коли  фрігійці  в
Європі  жили разом  із  македонцями, то  називалися бріґи, а в Азії  стали <232>
називатися _фріґійці_ (Геродот, VII  73).  Факт переселення фрігійців і вірменів
цікавий і тим,  що на зламі  двох  ер  в  історичній  Вірменії фіксуються значні
індійські  громади,  особливо в області Тарон (зараз у Туреччині).  Саме  звідси
походить вірменська легенда про трьох братів — Куара, Мелтея і Хореана, напрочуд
схожа на  літописну  легенду  про  Кия, Щека  й  Хорива.  А  вірменська  легенда
недвозначно мовить, що батьками цих  трьох братів  були двоє індійських князів —
Деметр і Гісане (ТРС, 222–236).

Давньоіндійські  дані  свідчать, що Деваяні  доводилася Бгріґу онукою,  а Яду  —
правнуком. Романтичний і повчальний міф про Деваяні й царя Яяті, батьків Яду, ми
вже розглядали (ТРС, 51–57). А тут лише відзначимо кілька цікавих моментів його.
Що імена п’ятьох синів  Яяті  (_Яду,_Турвашу,_Ану,_Друх’ю,_Пуру_) тотожні назвам
п’яти  ведійських  племен —  _яду,_турвашу,_ану,_друх’ю_  та _пуру_.  Ці племена
входили до коаліції арійських племен, які зазнали поразки від царя-арія _Судаса_
(пор. українські  прізвища _Судас,_Сдасюк_). Яду,  старший син  Деваяні та Яяті,
став родоначальником ядавів, а ядави тотожні літописним ятвягам. Індійські ядави
мають  дві інші  назви  — _данави_  й  _сатвати_,  а ятвяги, що їх  відносять до
балтійських племен,  так  само мають  дві  інші назви  — _дайнова_ і  _судовити_
(_судова_).  Що засвідчує: ведійські  племена не всі пішли  з території  давньої
України, частина лишилася й брала участь в етногенезі балтійських і слов’янських
народів. Хоча  індійська епічна традиція воліє  вважати, що  всі ядави  загинули
через надмірну пристрасть до спиртного.

Жрець  асурів Шукра, батько Деваяні, вважається сином Бгріґу або й ототожнюється
з ним. Таким чином виходить,  що  племена  _яду_ й  _турвашу,_ядави_ та _ятвяги_
належать до брахманських племен: мати і Яду, і Турвашу  — Деваяні,  донька жерця
Шукри.  Троє інших синів  Яяті,  вже від кшатрійки  Шарміштхи — _Ану,_Друх’ю_ та
_Пуру_  належать до  воїнського стану, бо батьки їх — і мати і батько — кшатрії,
воїни.   Якщо   ж   точніше,   то   плем’я   _яду_   і    плем’я   _турвашу_   —
напівкшатрійські-напівбрахманські, оскільки батьком Яду  й Турвашу є цар-кшатрій
Яяті, а мати —  донька  жерця. Шлюб кшатрія з брахманкою не схвалюють  індійські
приписи, зате шлюб кшатрія з кшатрійкою — ідеальний.

Назви  п’яти  ведійських  племен  й  імена  п’ятьох  синів царя  Яяті  дивовижно
перегукуються  з назвами балтійських і слов’янських  племен, які ще  в літописні
часи  розміщувалися  майже  поряд.   Якщо  _ядави_  відповідають  _ятвягам_,  то
_туровців_    можна   співвіднести   з   _турвашу_   (туровці   теж,   виходить,
напівбрахманське-напівкшатрійське  плем’я). Плем’я  _друх’ю_  співвідноситься  з
_дрегвою,_дреговичами._Пуру_   або   _пауравів_,   родоначальник    яких   Пуру,
наймолодший  син Яяті  й  Шарміштхи, можна  співвід<233>нести  з  _полянами_ або
_полочанами_. Санскр. _puru_ — «багато», «всі»,  а також «плем’я», «народ» (СРС,
398), тотожне  грец. _polі_,  лат._poly_.  Саме з  пауравів  походять  пандави й
каурави, битву яких описує «Махабгарата». В міфі  про царя Яяті наймолодший Пуру
протиставлений своїм  братам: він  єдиний зважив на  батькове прохання і  віддав
йому свою молодість, йому  батько віддав царський престол, хоча його мав посісти
найстарший син, тобто Яду. Явище, коли на  трон сідає наймолодший син, маємо і в
скіфських легендах про  Агафірса, Гелона й  Скіфа  та  про Ліпоксая, Арпоксая та
Колаксая. Тут теж трон  посідають наймолодші  з братів — Скіф і Колаксай,  які й
собі пройшли певне випробування. Імена  _Пуру_  й  _Колаксай_  навіть  виявляють
спорідненість, бо _кола_ в імені  _Колаксай_  тотожне санскр. _kula_ — «багато»,
«родина», «рід», «плем_’_я» (СРС, 167; ТHC, 58–65, 187–191). Tакi ж значення і в
санскр. _puru_. Це протиставлення  Пуру своїм братам  схоже  на протиставлення в
давньоруських літописах полян, які, на відміну від  інших  слов’янських  племен,
мирної і лагідної вдачі, шанують батьків, мають  шлюбний звичай, а не викрадають
дружин на «бісівських ігрищах» тощо.

Тож ядави, плем’я Крішни  й Балавіри, виразно причетні до жрецького стану. Слово
хінді _джаду_,  тотожне  санскр. _яду_,  сьогодні  має значення «магія», «чари»,
«чаклунство», «чаклування» (ХРС, І  600). Тож ім’я _Яду_ несло значення «Жрець»,
«Провидець», «Провісник»,  «Чародій», «Чаклун», «Кудесник»,  «Волхв». А _джаду_,
схоже, споріднене зі слов. _чудо_ й _кудесник_. Хоча є думка, що _джаду_ в хінді
— перське запозичення.  Втім, обидві мовні гілки  близькі між собою,  особливо в
часи,  скажімо, «Ріґведи» й «Авести». Проте форма  _джаду_  могла  утворитися на
власному,  індійському грунті.  Це підтверджують паралельні  форми назв, імен  і
термінів:  _Ямуна_  й _Джамуна,_Яміні_  і  _Джаміні,_ятра_—_джатра_.  Тому  наше
казкове  _чудо-юдо_ цілком відповідає індійському  _джаду-яду_ — повторенню двох
етимологічно тотожних слів на  означення магічних дій, наслідку цих магічних дій
або того, хто  ці  дії  здійснює.  Подібні  словосполучення відомі  слов’янським
мовам, причому незрозуміле слово  — санскритське, його  пояснює друге, зрозуміле
слово. Скажімо, _трин-трава_, де _trin_ у санскриті  — «трава», _аніка-воїн_, де
_anika_<234> в тому ж санскриті — «воїн», «військо» (СРС, 40, 246).

Ім’я _Кунда_ виводиться з перс. _кунд_,  тотожного _кунда,_кундагар_ — «мудрий»,
«знаючий», «освічений», «вчений. Саме з _кунд_ у  позитивному значенні, на думку
Е.А.Грантовського,  слід пов’язувати божество — дева  Кунду (РИ ИП, 288). Наявні
терміни  _ятукан_  і  _кундакан_  виявляють  між  собою  значеннєву  тотожність.
_Кундакан_ згадується у «Книзі діянь Ардашира, сина Папака» у формі _кундаг_ і в
значенні  «чарівник»,  провісник»,  «мудрець»  (КД,  125).  Причому  авестійське
девівське  ім’я _Кунда_  мало  видиме  позитивне  значення.  Вірменський історик
Мовсес   Хоренаці    мовить   про   поклоніння   в   дохристиянській   Вірменіїї
Ахурамазді-Арамазду в чотирьох іпостасях або під чотирма іменами, найвідоміше  з
яких  —  _Кунд-Арамазд_. Тут  _Кунд_  виразно  божественне ім’я.  Зрозуміло,  що
запозичити  ім’я _Кунд-Арамазд_  у  Вірменії  можна  було  до  ІІІ  століття,  в
дохристиянський період.  Водночас  Хоренаці  засвідчує  поклоніння  Кунді  серед
іранських племен по сусідству з Вірменією чи й у самій Вірменії.

Отже, давні іранці  знали божество Кунду. Знали його й  давні індійці, як  носія
позитивних  функцій,  про що  свідчать  епітети  Вішну  — _Кунда_  й  _Кундера_.
Водночас дослідник Г.Бейлі зводить перс. _кунда_ — «провісник», «віщуватель»  до
_кей,_кев_, які представлені  в авест. і вед. _каві_, первісно — «жрець», згодом
—  «цар-кей» (РИИП, 288). Як зороастрійська традиція мала _каві-кеїв_, первісних
жерців-царів, за негативних  персонажів, за  носіїв первісної арійської релігії,
так   в   індійській   традиції   _каві-кеї_   були   позитивними   персонажами.
Припускається,  що  в  ранніх  індоіранців  _кавіями-кеями_  називали  племінних
вождів, які водночас — і головні жерці при обрядах та ритуалах. За індоіранської
епохи  _каві_ означало  «віршотворець-провісник». У  значенні «племінний  князь»
(ворожий культові Ахурамазди) слово  _каві_  вживає  Заратуштра  в  «Гатах». Він
згадує   «нечестивих»  _карапанів_   (правителів)   і   _кавіїв_  (жерців),  які
поставилися  до нього вороже й відмовили йому в притулку; видимо, там Заратуштра
хотів  пропагувати свою віру (ЗМ, 24). «Молодша Авеста» й  пехлевійська традиція
теж віднесли кавіїв до девів-демонів (ЗМ, 33).

Водночас  слово  _каві_ переосмислилося  як  царський  титул і,  отже,  втратило
негативний відтінок. І поряд почали існувати два слова-омоніми:  _каві_ (множина
— _кавії_):  правителі «девівської» віри, не-зороастрійці, і  _Кавії_ (_Кеяніди,
Кеї_) — царі напівлегендарної династії,  яку  мусульманські автори пов’язують  з
Бактрією, Біруні — з <235> правителями  Нововавилонського царства (VII–VI ст. до
н.е.),  а  сучасні  дослідники з Дранґіаною (ЗМ, 226–227). Пехлевійська традиція
уявляла  _Кеїв_  як   праведних  правителів  і  борців   зі  Злом,  хоча  деяким
представникам їх  приписувала  негативні якості  й  діяння —  порушення  клятви,
пихатість, богоборіння тощо. Таке двоїсте ставлення  до Кеїв-Кеянідів відчутне в
«Шахнаме» Фірдоусі. Характерно, що на престол арійських країн Кавії зійшли після
царів-першозаконників з династії _Парадата_. Це цікаво у зв’язку зі скіфами, про
яких  Геродот  каже,  що одне  зі скіфських  племен — паралати  (IV 6).  Причому
історик зазначає, що  воно походить від наймолодшого брата, тобто  Колаксая. Для
етноніма _паралати_ (читають і _парадати_) прийнята іранська етимологія, за якою
_паралати-парадати_ означає  «поставлені на чолі» або «створені раніше/першими».
Щоправда, існують різні думки щодо того була це  племінна  або  родова назва  чи
суспільна  верства.  Принагідно  зазначимо,  що  санскрит  знає чимало  важливих
термінів з елементом _puro_, який означає «перший», «попереду», «передній» (див.
статтю про боспорське ім’я _Перісад_).

На індійському  грунті  санскр.  _kavi_  означає  жерця-кудесника,  чародія  або
людину, посвячену в  таємне знання,  а  також мудреця й поета.  Саме в  значенні
«поет»  воно  побутує  в  сучасних  індійських  мовах. Рабіндранат  Таґор, автор
знаменитої  збірки  «Ґітанджалі»  («Жертовні  пісні»),   відзначеної  1913  року
Нобелівською премією, мав титул _Махакаві_ — «Великий поет».

Виявляються цікаві паралелі між Україною,  Києвом, Кеянідами й  Бактрією, де, як
вважають,  Кеяніди правили десь  у ІІ —  І  тис. до н.е. Стяг  Кеянідів іранська
міфологія  пов’язує з героєм-ковалем на ім’я _Кова_, який підняв повстання проти
тирана, змія  Заххака,  що  силою  захопив іранський престол.  Йому  щодня  мали
приводити двох юнаків, щоб  нагодувати двох  змій, які росли на його плечах. Сам
Кова мав 18 синів, і 17 із них зжер Заххак. Коли Кова прийшов до  нього, щоб той
помилував останнього сина, Заххак  погодився. Але за це Кова мусив перед народом
вихваляти його царювання. Кова кинувся геть з палацу, пішов до людей і переконав
їх повстати.  Прапором повстання став його ковальський фартух,  прикріплений  до
списа. Народ скинув  Заххака  з  трону  й прикував у жерлі  згаслого вулкану: за
народними  переказами,  гуркіт, що долинає звідти — то стогони  змія. На престол
сів праведний  Фаридун. На  честь перемоги над змієм він запровадив  _мехрґан_ —
зороас<236>трійське  осіннє свято  врожаю. Воно відзначається п’ять днів, із дня
осіннього рівнодення. Фаридун (в «Авесті» — _Траетаона_) правив 500 років.

За  іншим  сюжетом,   Заххак  зберігає  подобу  змія.  Образ   його  сходить  до
авестійського Ажі-Дахака,  де _ажі_,  санскр.  _ahi_ етимологічно  тотожні  укр.
_вуж_, рос. _уж_. Ажі-Дахак — триголовий дракон, що правив у Ірані після падіння
першоцаря  Йіми.  Одним із семи подвигів легендарного Рустама,  героя «Шахнаме»,
було  якраз убивство  чудовиська  _Аждаха_, чий  «язик —  як дерево, а  рот — як
печера». _Аждахари_ (_аждаха,_аждахо_), за іранськими середньовічними легендами,
охороняють підземні скарби,  отже, функціонально тотожні індійським наґам-зміям.
У таджицькій міфології _аждахари_  —  дракони, що  живуть у гірських ущелинах  і
печерах,  виригують зі страхітливих  пащ вогонь, дим та  отруту і  з такою силою
втягують повітря, що з його струменем людина потрапляє в драконячу пащу.

Це  перегукується з київськими легендами про змія, який щодня  вимагав для  себе
жорстоку данину  людьми,  й  про  коваля,  що  врятував місто  від чудовиська. У
київських  легендах фігурує _Тугарин_, що  може означати  мешканця  Тохаристану,
країни по сусідству з Бактрією.

Кеяніди,  як  згадувалося,  легендарна царська династія  в  іранській міфології,
назва її —  від  кавіїв-кеїв,  царів-жерців, тобто від назви жрецького стану.  Є
старші  й молодші Кеяніди.  До старших відносяться Каві  Кавад (Кей Кубад), Каві
Усан (Кей Ковус), Каві Хосрава (Кей  Хосров) та інші. Головне заняття кеянідів —
війна з ворожими  племенами  туранців,  очолюваних  Афрасіабом.  Серед  молодших
Кеянідів чільне місце посідає Каві Віштаспа,  при  дворі якого знайшов  притулок
Заратуштра;  Віштаспі  приписується  ширення  по  світу зороастрійської  віри. У
пізній «Авесті» Кеяніди зображаються борцями з силами зла  й хаосу. Поряд із цим
деякі джерела наділяють їх віроломством, підступністю, чаклунством, богоборством
(«Шахнаме»).

Кеяніди  —  великі царі  Ірану, але могутністю  і  перемогами над ворогами  вони
зобов’язані  затятому  язичнику, згодом непримиренному ворогові  зороастризму  —
богатирю Рустаму. Ім’я _Рустам_ тотожне індійським іменам _Врішоттам_  і _Ґотам_
(_Ґаутам_) — всі  ці  імена означають  «Найдосконаліший  Бик». Ім’я  Ґотам  мало
чимало  видатних  постатей індійської міфології  й  історії, серед них  Будда  —
«Пробуджений», родоначальник  буддизму,  найбільшої зараз у світі  за  кількістю
сповідників релігі. <237>

Серед  старших Кеянідів особливу увагу привертає Каві Усан (Кей Ковус) —  другий
цар цієї  династії, богоборець, образ  якого  сходить  до  індоіранської,  тобто
арійської епохи. На вершині світової гори він просить у богині Ардвісури Анахіти
влади над  людьми  й  богами. На  цій  світовій горі  демони  споруджують йому 7
чарівних  палаців із  золота, срібла, кришталю тощо, в  яких немічним  і  старим
повертаються  сили й молодість. Згодом  він захотів  піднятися на орлах на небо,
щоб захопити небесний трон, але був скинутий звідти. За жрецькою зороастрійською
традицією,  Каві Усан  (так він зоветься  в «Авесті») — негативний  персонаж, бо
виступає проти верховного божества  Ахурамазди. У «Шахнаме»  хоробрий Каві Усан,
посівши  престол після  свого  батька  Каві Кавати (Кей Кубада),  родоначальника
кеянідів, править 150 років. Аби знищити зло, він вирушає в похід проти девів  у
Мазендаран, але  його, осліпленого, полонить Білий дев. Каві  Усан прикликає  на
допомогу богатиря Рустама,  який і  визволяє  його з  полону і повертає йому зір
(МНМ, І 610).

Індійська міфологія знає персонаж із майже таким іменем, тільки з переставленими
компонентами  — Ушанас Кав’я. Таке ім’я має мудрець Шукра,  син Бгріґу. А Шукра,
як  уже  відомо, батько Деваяні, матері Яду. Тобто Бгрігу — дід Деваяні й прадід
Яду.  Шукра — наставник асурів і володів мантрою, що оживляє загиблих у битвах з
девами  асурів. Через  Вішну він втратив  одне око,  бо  коли Вішну  перекинувся
карликом і подався до асура Балі, щоб хитрістю видурити в нього три світи, Шукра
здогадався, хто цей  карлик і порадив Балі  прогнати його.  Та  Балі не послухав
Шукри й вирішив дати карликові на  три  кроки землі. А  щоб скріпити угоду, Балі
попрохав  жерця  прочитати відповідну  мантру  й окропити святою водою з  глека.
Шукра, аби врятувати Балі від погибелі (трьома  кроками Вішну забрав би всі  три
світи), промовив священну  мантру, але вода з глека чомусь  не виливалася. Вішну
помітив  хитрість Шукри,  схопив соломинку й  кинув  у глек з  водою.  Соломинка
втрапила Шукрі в око, і він осліп на нього.

Шукра  —  і  Венера, найсприятливіша  з  планет  в  індійській  астрології.  Хто
народився  під  нею, мовлять астрологічні трактати,  володітиме здатністю  знати
минуле,  теперішнє  і  майбутнє,  мудрістю,  освіченістю,  високим  авторитетом,
родинним щастям.  Символічний  колір  Шукри  —  білий.  Священна рослина  його —
урумбаса, а зображається  він квадратом  зі  срібла (Томас, 201). В  індійському
календарі Шукра уособлює п’ятий день тижня, п’ят<238>ницю, санскр. _шукравара_ —
«день  Шукри». Іконографічно Шукра має  подобу  старезного брахмана,  сліпого на
одне око.

Батьком Яду й чоловіком Деваяні був цар-асур Яяті, який поміняв свою старість на
молодість.  Коли викрився громадянський шлюб  Яяті з царівною Шарміштхою,  тесть
прокляв  його на довічну старість. Але наймолодший син Пуру від Шарміштхи віддав
батькові свою  молодість, а собі взяв його старість. За що  потім вдячний батько
віддав йому царський престол.

Батьком Яяті  був  цар Нахуша, що вславився  подвижництвом.  І  коли Індра після
вбивства  Врітри  здійснював  покуту  (Врітра  вважався  брахманом,  а  вбивство
брахмана — тяжкий гріх),  Нахуша піднісся на небо й силоміць зайняв престол царя
богів. Нахуша так знахабнів, що не тільки став  посягати на Шачі, дружину Індри,
а й  змушував святих мудреців  носити  його в  паланкіні. А  якось навіть ударив
ногою брахмана Аґастью, і той прокляв його. Через що Нахушу було скинуто з неба,
й десять тисяч років він провів на землі в личині змія.

Нахуша, в свою чергу, був сином Аюса і внуком Пурураваса, першого  царя Місячної
династії (є і Сонячна династія царів). Міф про царя Пурураваса й апсару (небесну
русалку) Урваші — варіант кохання смертного до  богині, відбитий ще в «Ріґведі».
Урваші  покохала  земного царя  Пурураваса  й  погодилася жити з ним на землі за
умови,  що вона  ніколи  не побачить  його без одягу.  Проте ґандгарви,  небесні
музики,  чиїми дружинами вважалися апсари, вирішили розлучити подружжя.  Посеред
ночі вони викрали двох її улюблених баранців, прив’язаних біля подружнього ложа,
а коли Пуруравас  кинувся  за  ними  навздогін,  ґандгарви сяйнули блискавкою  й
Урваші  побачила свого  чоловіка голого. Тієї ж  миті Урваші зникла. Зрозпачений
Пуруравас, шукаючи кохану дружину, якось  прийшов до озера,  де в подобі лебедів
купалися  апсари.  Впізнавши  серед них  дружину, Пуруравас  заблагав, щоб  вона
повернулася до  нього.  Але  та  сказала  прийти  сюди через  рік,  коли  в  неї
народиться  його син.  То і був  Аюс, батько царя Яяті. Тоді  ж Урваші  порадила
Пуруравасу  стати ґандгарвом — тоді вони завжди будуть разом. Той  погодився,  і
ґандгарви дали йому жаровню зі священним  вогнем —  на ньому цар мусив  принести
пожертву, щоб  стати  гандгарвом. Проте  Пуруравас  загубив той  вогонь,  і йому
довелося самому  добувати вогонь, тручи дві дощечки зі смокви  одна об  одну. На
тому вогні  Пуруравас приніс  необхідну  пожертву, став ґандгарвом і наві<239>ки
поєднався з Урваші. Саме  так добувають  вогонь  для ведійських  жертвоприносин.
«Махабгарата» стверджує, що  Пуруравас — перша смертна людина, що встановила три
різновиди священного вогню: для  домашніх обрядів, для жертовних і для підношень
(МНМ, ІІ 350–351).

Принагідно зазначимо, що кохання  Пурураваса  й Урваші послужило темою для драми
Калідаси «Вікраморваші» («Переможна Урваші»),  написаної  санскритом ще в V  ст.
Варіант цього сюжету з «Ріґведи» в 30-і роки ХХ  століття  переклав  українською
Павло  Ріттер (1872–1939),  уродженець  Полтавщини  й основоположник української
наукової індології.

Сином Кей  Кавуса, одного з Кеянідів — був  _С’яваршан,_Сіявахш_,  в «Шахнаме» —
_Сіявуш_.  Ім’я  його  означає  «Чорний  Бик», «Чорний  Самець» (_с’ява_ тотожне
санскр. _ш’ява_  — «чорний», «темний», а _варшан_  — санскр. _вріш_ —  «самець»,
«бик»; санскр. _врішан_ означає також  «жеребець», «огир»). Це цікаво тому, що в
Україні є  _Чорний_Жеребець_,  притока Сіверського  Дінця, є _Сиваш_,  затока на
заході Азовського  моря, колишньої  Меотиди,  де жили сіндо-меотські племена.  В
українців побутують прізвища _Сиваш,_Сивашенко_. Українською ім’я _Сіявуш_ можна
перекласти  _Чорновіл_,  а таке  прізвище теж побутує в українців. Причому  доля
одного славного  носія цього прізвища — В’ячеслава  Чорновола  така ж нелегка  й
трагічна, як і доля кея-царя Сіявуша.

Істотно, що термін _кунда_, безпосередньо  причетний  до  Вішну,  причетний і до
Рукміні, дружини Крішни. Рукміні, як мовилося, донька царя Бгішмаки, що правив у
країні Відарбга. Столиця Відарбги —  місто  _Кундіна_ (хінді — _Кундін_),  повна
назва — Кундінапур, «Кундинопіль». А в  історичній Болоховській землі на стикові
історичних Галицької, Волинської  і Київської земель, відоме місто  _Кудин_ (ЕС,
22–23). В  Кундіні народилася Рукміні, саме з Кундіни викрав  її  Крішна собі  в
дружини.  І назва  _Відарбга_, і її столиця _Кундіна_  пов’язана з брахманським,
жрецьким  станом (_кунда_  — «мудрець», «провісник»,  «чародій», «жрець»). Назва
_Відарбга_  має компоненти _ві_+_дарбга_, де _ві_  — префікс, що надає основному
слову вищої якості,  а _дарбга_ — священна трава, задіяна в численних  ритуалах,
назва її входить навіть в імена, переважно жрецькі (ТРС, 39–50).

Компонент _дарбга_, що  має і форму _далбга_, виявляє спорідненість з  етнонімом
_дуліби_ на території історичної Волині, де згодом відомі _бужани_ й _волиняни_.
Країна Відарбга  мала  й назву  — _Бгоджа_, жителі  якої  —  _бгоджі,_бгоджани_,
по-нашому  —  _бужани_. Цар Бгішмака  (укр.  _Бушмака_) в епосі  — «цар <240> із
племені  бгоджів». Коли Рукмін, брат  Рукміні заприсягнувся  визволити викрадену
Крішною сестру і не сповнив своєї обіцянки, то звів нову столицю — _Бгоджакату_.
У  цій назві наявні  _бгоджа_  й _ката_,  споріднене з укр. _хата_. Тобто  назва
_Бгоджаката_ означає «Оселя/Столиця бгоджів». Серед «болоховських» міст, до яких
належить  і  Кудин,  є і  _Божеськ_  (Бужськ, Божськ,  Бузьк, Буськ; ЕС, 21), на
Південному Бузі,  неподалік  міста Меджибіж (Летичівський  р-н  Хмельниччини). А
саме  на  Південному  Бузі,   колишньому   Гіпанісі,   жили  києдержці-дандарії,
індоарійське плем’я (ТРС, 18–27).

Тож  назву  столиці  Відарбги-Бгоджі —  _Кундіна_,  де  правив  цар  Бгішмака  й
народилася Рукміні, цілком  правомірно пов’язувати  з  _кунда_ (хінді _кунд_)  —
«волхв», «кудесник»,  «жрець». І _кундін_ — «наділений магічними властивостями»,
«наділений  магічною  здатністю», тобто жрець, волхв. Тож  назву  _Кундін_ можна
тлумачити  як   «Жрецьке   місто»,  «Жречин».  І  якщо  індійські  далбги-бгоджі
споріднені  з  дулібами-бужанами, то  тоді споріднені  й індійське  _Кундін_  та
українське _Кудин_.

Слов. _кудин_, споріднене з _кудесник_, має і форму _чудин_. У такому разі назва
_Болохівська_земля_  несе  первісне  значення  «Волхвівська-Волохівська  земля»,
«Жрецька земля», бо для жерця-кудесника  є  ще один давній слов’янський термін —
_волхв_. Терміни _кудин-чудин_  рясно відбиті в іменах і прізвищах запорожців, в
українських прізвищах,  іменах  і  назвах.  Сюди  ж  стають  не  менш  рясні  на
українському  грунті  прізвища  _Волох-Болох,_Влох-Блох,_Волоховець-Болоховець_,
які  містять  основу  із значенням «волхв»,  «кудесник», «жрець».  Наприклад,  у
«Реєстрі»:

_Болох_  Степан (РВЗ,  270; Кальницький  полк, сотня Борщагівська); _Болоховець_
Радко  (42;  Чигиринський  полк,  сотня  Смілянська);  _Болоховець_ Федір  (136;
Корсунський  полк, сотня Вергуненкова); _Болоховець_  Матвій  (270;  Кальницький
полк, сотня  Борщагівська);  _Болоховець_ Хома (366; Кропивнянський  полк, сотня
Городиська); _Болоховець_ Андрій  (382; Миргородський  полк, сотня Поповського);
_Болоховець_ Грицько  (386; Миргородський  полк, сотня Устивицька); _Болоховець_
Яків, _Болоховець_ Опанас (396;  Миргородський  полк,  сотня  Константинівська);
_Болоховець_  Андрій  та   Ісай  (414;  Полтавський   полк,  сотня  Зінківська);
_Болоховець_  Демко  та  Логвин  (418,  420; Полтавський  полк, сотня Богацька);
_Болоховець_  Юсько   та  Клим  (446;   Прилуцький  полк,   сотня  Сріблянська);
_Болоховець_ Івашко (469; Ніжинські полк і  сотня); _Болоховченко_  Петро  (439;
Прилуцькі полк і сотня). <241>

Найбільше в «Реєстрі»  прізвищ  _Болоховець_ — 14,  вони засвідчені  у  8  із 16
полків  (Кальницький,  Корсунський, Кропивнянський,  Миргородський,  Ніжинський,
Полтавський,  Прилуцький,  Чигиринський).   У  Миргородському  полку  їх   —  4,
Полтавському — 3, у решті 6 полків — по 1. Тобто миргородсько-полтавський регіон
знову виявляється епіцентром — цього разу прізвища _Болоховець_.






6. Лопашенко




Лопашенко Хома (РВЗ, 53; Черкаські полк і сотня).

Санскр. _lopasha,_lopashaka_ —  «лисиця», «шакал»  (SED, 485). Давньоіндійському
_lopasha_, яке згадується ще  в «Ріґведі» (Х, 24.4), тотожні іранське _raupasa_,
пехлевійське  _ropas_,  перське  _robah,_ruoap_ тощо  (Топоров, 87).  Дослідники
відзначають  численні  «лисячі» назви  в  топонімії і гідронімії  типу  _Лисиці,
Лисички,_Лисичники,_Лисичниці,_Лисичанськ_ тощо тільки в  Україні  — їх вважають
перекладами первісних назв на скіфську, слов’янські й  балтійські мови. Зокрема,
подібне слово знає латиська  мова —  laps, «лисиця», яке  відбилося  в латиській
антропонімії, наприклад, Lapsa —  «Лисиця» (Сталтмане, 95).  Щоправда, щодо назв
_Лисичники,_Лисичниці_ й  _Лисиці_, то  дехто  вважає, що всі вони утворені  від
прізвища  _Лис_  (ЗН,  99).  Щодо  _Лисичанська_,  райцентра  на  Луганщині,  на
Сіверському  Дінці  (басейн  Дону)  то  існує  місцевий  переказ,  що в  урочищі
_Лисичий_Байрак_ була колись слобода з такою назвою. 1710 року українські козаки
заснували тут селище _Лисиче_, яке згодом стало _Лисичанськом_ (ТСУ, 209).

Надзвичайно цікаво, що в Млинівському районі на Рівненщині поряд розташовані два
села — _Лисин_ та _Лопавше_ (РО, 430).  Вони, як на нас, семантичні двійники, бо
в  обох  назвах наявний  компонент  із  значенням  «лисиця»  різними мовами.  Що
підтверджує наше тлумачення козацького прізвища _Лопашенко_ як _Лисиченко_. Крім
того,  засвідчується  струмок  _Лопашівка_  біля  колишнього  села  Ходачків  на
Тернопільщині і _Лопачин_Яр_ біля річки Нетриус (СГУ, 326). Що дозволяє долучити
до прізвища _Лопашенко_ й прізвище Лопаченко,  яке теж фіксується  в запорозьких
козаків, наприклад, Нестор _Лопаченко_ в тому ж таки Черкаському полку (РВЗ, 89;
Золотоніська  сотня). У цьому ж полку, в сотні Шубцева засвідчені козаки Мусій і
Богдан _Лисиця_,  Овсій  _Лисиченко_  (65,  66). Чим іще більше  підтверджується
правомірність   семантичного    ототожнення    прізвищ    _Лопашенко,_Лопаченко,
Лисиченко_.

Цікава  назва _Лопань_  (_Лопин,_Лопина,_Лопаюс_), що  її має річка,  <242> ліва
притока  Уди,  теж у басейні Сіверського Дінця.  У цій та деяких інших  назвах —
_Лопанка_,  права притока Ропші (басейн Десни, Росія), деякі дослідники вбачають
балтійський гідронім типу  _Lopin_.  Звідси  давньопрусське  _Lapino,_Lapounen_,
лит. _Lapines,_Lapane_, лат. _Lapaine_ в розумінні «Лисиця». Сюди ж лягає  назва
_Ропша_ з іран. «Лисиця», річка _Лисиця_  в  басейні Ворскли й Сули. Як вказують
дослідники, в цьому районі наявне  унікальне сусідування балтійських,  іранських
та слов’янських етнічних елементів (ТСУ, 212). І індоарійських, додамо ми.

Назва _Лапинка_  й собі  вважається спорідненою  з лит. _lape_—  «лисиця», що  є
нібито  згадкою  про  далекі  часи Великого  князівства  Литовського.  Матері  в
Лапинках нібито розповідають дітям, що «лисичка згорнулася в  клубочок, укрилася
пишним хвостом, тільки одну лапку й видно», через що й назва села (ЗН, 98).

Цікаве  й  те,  що  в часи Страбона в  гирлі Дону  був  відомий  чималий  острів
_Алопекія_, пізніша назва  якого  —  _Лютик_, а  сучасна  — _Перебойний_.  Назву
_Алопекія_ дехто пов’язує з грецьким _alupiks_ — «лисиця». О.Трубачов вважає, що
сталося переосмислення туземної  назви. Сюди ж,  на  його думку,  лягає  і назва
_Алупка_ (ІА, 50, 60).






7. Мандзуленко




Мандзуленко Грицько (РВЗ, 277; Кальницький полк, сотня Дашовська); _Манджеленко_
Радко (205; Уманські полк і сотня).

На  Черкащині  засвідчене прізвище  _Манжула_  Г.П.  (с. Піщане, шофер,  депутат
сільради)  і _Манжула_ С.М.  (бригадир  тракторної бригади  з Монастирищенського
району, нагороджений орденом Леніна; ЧО, 289, 479).

Санскр. _manjula_  — «гарний»,  «вродливий»,  «чарівний» (СРС,  489;  SED, 417).
Вживається  як чоловіче й жіноче ім’я. Синонімами до чоловічого імені _Манджула_
є _Сундар_ і _Манохар_. Синонімом до  _manjula_ є _manju_, яке може бути окремим
чоловічим або жіночим іменем із значенням «Врода», «Краса», «Чарівність». А може
входити  й компонентом  у назви й імена богів:  _Манджуґарта_, досл. «Прекрасний
трон»  —  у давніх  джерелах  назва  країни (теперішній  Непал);  _Манджукешін_,
«Прекраснокосий»  —  епітет Крішни; _Манджунатха_, «Прекрасний володар» — епітет
Шіви; _Манджунаші_,  «Прекрасна  руйнівниця»  — епітет  Дурґи, богині-воїтельки,
дружини Шіви (санскр. _nasha_ споріднене з укр. _нищити_), а водночас ім’я Шачі,
дружини  Індри;  _Манджупрана_,  «Прекрасна душа» — епітет  бога-творця  Брахми;
_Манджушрі_, «Божественна краса» — бодгісатва, що уособлює <243> мудрість. Таким
чином, вся індуїстська трійця-трімурті богів, яка уособлює тризуб, тобто Брахма,
Вішну й Шіва, має в своїх іменах компонент _манджу_ — «чарівний», «прекрасний».

Є  чоловічі  імена _Манджудева_ — «Бог краси», _Манджуґхоша_  — «Чарівноголосий»
(_манджуґхоша_ також — різновид  качки), _Манджумані_ —  «Прекрасна коштовність»
(_манджумані_ також означає _топаз_),  _Манджупушпака_  — «Чарівна квітка» тощо.
Жіночі  імена: _Манджуґаті_  —  «З чарівною  ходою», «Чарівнохода» (_манджуґаті_
також   —   фламін_ґ_о),   _Манджулата_   —   «Чароп’янлива»,   _Манджуматі_   —
«Прекраснодушна», «Чарівносерда», _Манджутара_  —  «Найвродливіша», _Манджула_ —
«Чарівна», «Вродлива», «Полоняча серце», «Весна» тощо (HN, 251).

Жіноче ім’я _Манджуліка_ — «Красуня»,  «Вродливиця» має одна  з  героїнь «Океану
сказань» кашмірського поета  Сомадеви  (ХІ ст.), санскритського твору,  частково
перекладеного  й українською. _Манджуліка_ тут —  дружина  царя ватсів, племені,
яке жило  в міжріччі  Ґанґи  і  Ямуни (Серебряков, 212).  Давньоіндійські пурани
знають  річку  _Манджула_, свого часу досить відому. Цікаво,  що і  в  Україні є
низка подібних  назв, серед  них  і на  означення річки.  Це річка _Манжалія_ на
Полтавщині  (Глобинський  район),  права  притока Псла.  Інші  різновиди  назви:
_Манжелія_  і,  що особливо  прикметно,  _Манжейліка_.  Остання  форма  напрочуд
близька до санскр. _manjulika_ й жіночого імені _Манджуліка_.

В тому  ж Глобинському  районі є  село _Манжелія_ (інші форми  назви — _Маджала,
Манджалія,_Манджелія_), на правому березі Псла, за 45 км від райцентру. Село має
чотири кутки, які до  1962 року були  окремими  населеними пунктами. Один із цих
кутків  — _Манжелія_. У 1923–1928  рр. існував  _Манжеліївський_  район в складі
Кременчуцького  округу. В селі розташований _Манжеліївський_ ботанічний заказник
(з 1982  року).  На  околицях села, біля Псла, виявлено  поселення черняхівської
культури,  в   урочищі  _Рудакова_Гора_  —  групи  курганів.   Назва  _Манжалія_
вважається  тюркською, її  пов’язують із  турецьким  _mancha_  — «їжа»,  «харч»,
татарським _mahchana_ —  «бак для води», _manchinin_  — «водосховище»  (ЗН, 24).
Проте переконливіша індоарійська етимологія.

Є і ріка _Манчулів_, ліва притока Дихтинця (л. Путили, п. Черемошу, п. Пруту, л.
Дунаю); тут  же село і гора _Манчулів_ (Путильський р-н Чернівецької обл.). Ю.О.
арпенко  виводить  цю  назву  від  назви  гори  _Манчулів_,  яка  названа, гадає
дослідник, від власного імені _Манчул_ (ТСУ, 223). Привертає <244> увагу й назва
потоку  _Монджіл_ (л. Іршави, п.  Боржави, п. Тиси,  л. Дунаю)  біля села Чорний
Потік Іршавського району на Закарпатті  (СГУ, 374). Вона  цікава тим,  що має  і
форму _Монджул_ і може споріднюватися з санскр. _manjula_,  хінді  _manjul_, тим
більше що Закарпаття входить у ареал західної гілки індоарійських мов.

Щодо деякої розбіжності у фонетичному  оформленні обох прізвищ — _Мандзуленко_ й
_Манджеленко_,  то вона пояснюється фонетичними  особливостями  самих індійських
мов. Скажімо,  звукосполучення  хінді  _дж_  маратхська  мова (штат  Махараштра)
передає як _дз_: прізвище хінді _Джоші_ у маратхів звучить _Дзоші_.






8. Моруженко




Моружченко Тиміш (РВЗ, 140; Корсунський полк, сотня Івахниченка).

Оскільки в  Україні  багато слідів давнього поклоніння Шіві-Рудрі, Вішну-Крішні,
Деві-Махеші (Діві-Мокоші), а в  самому Корсунському  й  сусідніх  полках  чимало
козацьких  прізвищ   з   виразним  індоарійським  забарвленням,  то  й  прізвище
_Моружченко_ може бути  цікавим у цьому  плані. Воно  передбачає основу  у формі
_Моруга_, і таке прізвище справді побутує в нинішніх українців. Його, наприклад,
мав український поет Василь Моруга, що передчасно пішов із життя.

Індійська міфологія знає давньотамільське божество на ім’я Муруґан, або  Муруґа,
якщо  відкинути  кінцеве  _н_,  що  його  дравідійські  мови  додають  до  імен:
_Крішна_—_Крішнан,_Ґопала_—_Ґопалан_       (споріднене       з       _Аполлон_),
_Чандра_—_Чандран,_Нарендра_—_Нарендран_  тощо.  Ім’я  _Муруґан_  із тамільської
мови означає «Юний», «Гарний», «Запашний». Муруґа-Муруґан син Коттравей — богині
війни,  перемоги  й  полювання  в давніх  тамілів,  втілення руйнівного  аспекту
жіночої  енергії  —  _шакті_.  Вона функціонально тотожна  дружині Шіви  на ім’я
_Дурґа_. Коттравей зображається як жінка, що стоїть на голові  бика, вона вкрита
шкурами слона й тигра, з мечем у руках, зі зміями й півмісяцем у волоссі. Це все
також атрибути богині Дурґи.

Муруґан втілює  юність,  красу й воїнську  доблесть. У  давніх тамілів на півдні
Індії,  які  відносяться до дравідійських народів, це божество полювання, війни,
перемоги,  тісно  пов’язане  з рослинністю, сонцем і  вогнем. Згодом культ  його
злився  з культом Сканди-Картикеї, богом війни. Його  атрибут — червоний спис із
тризубцем  на  вістрі.  Він прикрашений квітковими гірляндами, на  стягові  його
зображений  павич. Дружина його —  Девасена,  дочка  <245>  Індри,  але  місцева
традиція  більше уваги  приділяє його другій, місцевій дружині  Валлі, дівчини з
мисливського племені  куруварів. Міф про  кохання  Валлі й  Муруґана надзвичайно
популярний в  Тамілнаді,  країні тамілів, де  Муруґан має  статус  національного
бога.  Першопочатково храми йому  зводилися  на  горах  та  узвишшях.  З  горами
пов’язуються і Шіва  з дружиною, сам  Шіва  має ім’я  _Ґіріша_ (хінді  _Ґіріш_)—
«Гірський  владика»,  а  _Парваті_ —  «Гірська». Зображається Муруґан із шістьма
обличчями, дванадцятьма руками й очима (МНМ, ІІ 182).

Одні міфи вважають, що Сканда, бог війни, з яким злився Муруґан  — син  Шіви  та
його дружини Парваті. Проте народила його не Парваті. Бо коли Шіва усамітнився з
дружиною, то в їхню кімнату  проник бог Аґні в подобі голуба,  і розлючений Шіва
бризнув  на нього  своїм сім’ям і воно потрапило  у води священної  Ґанґи. Шість
апсар-русалок  на ім’я кріттіки, що саме купалися в річці, відразу  завагітніли.
Ці  шість  апсар  народили  по сину,  які  дивовижним чином  поєдналися  в одній
незвичній шестиголовій істоті  з дванадцятьма руками й очима. Це і був _Сканда_,
«Пагін» або _Карттікея_ — «Син апсар-кріттік». Його ще називають _Кумара_ (хінді
_Кумар_) — «Син», «Царевич».

Інший варіант цього міфу  мовить,  що коли сім’я Шіви потрапило в води Ґанґи, то
від нього в  тростинових  заростях народилося божественне  немовля. Його знайшли
там і виховали дружини сімох мудреців-ріші.  Згодом  дружини мудреців здійнялися
на  небо  й  стали  сузір’ям _Кріттіка_ (Плеяди),  через  що Сканда  замав  ім’я
_Карттікея_. Чоловіки їхні,  мудреці-ріші стали на  небі  сузір’ям _Саптарші_  —
«Сім мудреців» (_Велика_Ведмедиця_; МДИ, 208–211).

Цікаво подає міф український переказ.  Колись давно трапилася велика  посуха, що
навіть у колодязях вода попересихала. У тому краю жила вдова з дочкою, і коли та
посуха сталася, вдова стала помирати без води.  Дочка взяла глека й пішла шукати
воду для матері. І десь таки набрала  глек  цілющої  вологи й  понесла швиденько
додому. Але по дорозі натрапила на чоловіка, що  вмирав від спраги — й дала йому
напитися. Далі натрапила на другого, третього й аж до сьомого. Всім дівчина дала
води й порятувала від смерті. Води зосталося тільки на самому денці.

Ішла вона, йшла, натомилась і сіла перепочити. А глечика поставила біля себе. Де
не взялася  собака й перекинула  глек, бо  теж хотіла  напитися.  А  коли глечик
перекинувся,  то з нього вилетіло 7 зірок великих  і восьма  маленька — всі вони
постали на небі.<246>

Ті зірки і є _Віз_, або душі тих людей, що їх дівчина одпоїла, а восьма маленька
— то  душа собаки, що перекинула глечик.  А  за ту доброту й щирість дівчини Бог
послав дощ у край, де вона жила (СМ, 20).

За  «Махабгаратою»,  Сканда-Карттікея  — син  бога  Аґні й  Свахи, його дружини,
доньки Дакші, сина Брахми-творця.  Закохана  в бога  вогню, Сваха знайшла спосіб
здобути його прихильність і  хитрощами народила від нього шістьох синів (МНМ, ІІ
420).

У зв’язку зі Скандою-Карттікеєю-Муруґаном привертають увагу деякі моменти. Зброя
цього бога — спис із тризубцем на  вістрі. Одним із семи мудреців, які зійшли на
небо  й  стали  сузір’ям  _Саптарші_  —«Сім  Мудреців»  (Велика  Ведмедиця)  був
Васіштха. Про нього давні джерела мовлять, що його  нащадки носили пасмо волосся
на  виголеній  голові,  тобто «оселедець».  Зі  Скандою-Карттікеєю  пов’язується
сузір’я  Плеяд  і  Велика  Ведмедиця  (укр.  _Віз_).   Сканда,  за  міфами,  був
народжений, щоб знищити  асура Тараку,  який капостив  богам.  Троє синів Тараки
звели  місто  асурів  Тріпуру,  яке  згодом  знищив   своєю   вогненною  стрілою
Шіва-Рудра. В  ареалі ж,  де засвідчене  прізвище Моружченко, маємо  Трипілля, а
назви  Тріпура й Трипілля  тотожні,  вони означають «Тримісто». Ім’я Тарака, або
Тара означає «Зірка», а в цьому ж ареалі маємо назву Тараща, яку можна тлумачити
«Місце Тари» або «Місто Тари/Тараки». Неподалік — літописний _Родень_, названий,
очевидно, за слов’янським  Родом, а Род  тотожний ведійському  Рудрі,  пізнішому
Шіві.

Ці факти (їх значно більше), хоч і непрямо, дають  підстави пов’язувати козацьке
прізвище  _Моружченко_   з   давньотамільським   Муруґою,  Муруґаном,  тотожного
індуїстському Сканді-Карттікеї, богові війни  й  перемоги.  Коли  ж  так,  то до
певної  міри можна говорити  про  наявність в  українській антропонімії  деякого
дравідійського елементу, який,  хоч  і недосить виразно,  прозирається. Скажімо,
ім’я  _Аполлон_,  що  його  має  грецьке  божество,  й  індійське   _Ґопалан_  —
дравідійська форма імені _Ґопала_ на означення Крішни.

Втім, може й не варто дивуватися, адже дравідійські народи антропологи відносять
до  палеосередземноморської раси.  А північні райони Тамілнаду  населяють  також
представники альпійської і динарської рас.






9. Путренко




Путренко Дмитро (РВЗ, 58; Чигиринський полк, сотня Голтвинська).

Сучасні  українські  прізвища  _Путра,_Путря,_Путрик,_Путриченко_. Є  українська
страва _путря_ <247> — різновид їжі з вареного  ячменю  й  солодкого квасу (СУМ,
502).

Зважаючи  на  рясний  «індійський»  пласт  у  прізвищах  запорозьких  козаків, є
підстави пов’язувати  прізвище _Путренко_  з  санскр.  _putra_  (хінді _putr_) —
«син», «хлопчик». Жіночий варіант _putri_ — «дочка», «дівчинка» (СРС, 396).

Є чоловічі імена _Путра_ — «Син» і _Путрака_ — «Синок». Ім’я _Путра_, наприклад,
мав  син  жінки  на  ім’я  _Брахміштха_,  досл.  «Найбрахміша»  (від  _Брахма_).
_Брахміштха_  також — одне з  імен  богині-воїтельки Дурґи, дружини Шіви. А ім’я
_Дурґа_ на теренах України засвідчене ще в IV ст. до н.е. Тут ім’я _Дурґадеві_ —
«Дурґа-богиня» мала дружина сіндського царя.

Є жіночі імена _Путрі_ —  «Дочка»  й  _Путріка_ — «Донечка». Друге  ім’я ще може
означати  «Статуетка».  Є  також імена  _Багупутрі,_Багупутріка_  —  «Багата  на
дочок»,  «Багата  доньками».  Чоловічий  варіант  цього   імені  —   _Багупутра,
Багупутрака_, «Багатий на синів», «Багатосинний».

Частий компонент _путра_ в іменах богів:

_Багупутрі_, «Багатосинна», «Яка має багато синів» — Дурґа,  дружина Шіви. Вона,
як і її чоловік, зображається з тризубом;

_Бгупутрі_, «Дочка Землі» — Сіта, дружина царевича Рами.  Про  пошуки викраденої
Сіти й звільнення її від злого  демона Равани, «Ревуна» розповідає «Рамаяна». За
переказами,  Сіта,  у  ведах  —  богиня  ріллі,  народилася  з  борозни  під час
ритуальної оранки поля. Від чого й отримала ім’я _Сіта_ — «Борозна»;

_Вішнупутра_,  «Син Вішну» — Крішна, восьме земне втілення бога  Вішну. Божества
_Вишень_ і  _Кришень_  знає  «Влесова книга». Пор. також  _Вишнопіль_ — місто на
Черкащині, назва якого тотожна індійській назві _Вішнупур_ — «Місто Вішну»;

_Сіндгупутра_, «Син океану» — Місяць. За міфами, він виринув, коли боги  й асури
сколочували світовий океан, аби повернути втрачені під час потопу скарби.  Давня
індійська  назва сучасної ріки  Інд  (Сінд) — _Сіндгу_,  від якої  жителі  на її
берегах називалися  _сіндгу_  або _сінди_. Назва країни, через іранське, а потім
англійське посередництво прибрала форми _Хіндустан_, а тоді й _Індостан,_Індія_.
У межах історичної  України було дві  країни сіндів, дві _Сіндики_ — у  низів’ях
Дніпра (_Сіндська_Скіфія_) і на Таманському півострові;

_Шівапутра_, «Син Шіви»  —  Ґанеша. Слоноголовий  бог, усувач  перепон, втілення
мудрості,  покровитель  усіх починань,  а також мистецтв,  літератури,  учнів  і
студентів. У серпні-вересні відзначається десятиденне свято на його честь; <248>

_Шріпутра_, «Син  Шрі» — бог кохання Кама. _Шрі_  —  інше  ім’я  Лакшмі, дружини
Вішну, богині щастя, багатства й  сімейної злагоди (тотожна  балтійській _Лайме_
та слов’янській _Ладі_). Боспорські  написи знають двох боспорських цариць IV  i
III ст. до н.е. на  ім’я  _Камасарія_, де компонент  _Кама_  якраз і  стосується
індійського бога кохання;

_Шурапутра_, «Геройськосинна», «Що має богатирських синів»  — ім’я Адіті, матері
групи  богів,  яка  у  ведах  виступає  в  зооморфному  образі  корови  й  іноді
ототожнюється з Землею.  Санскр.  _shura_ — «богатир», «герой». Ім’я _Шура_  мав
один із предків Крішни;

_Уґрапутра_,  «Син Уґри» — Карттікея,  син  Шіви,  бог  війни. Інше його ім’я  —
_Сканда._Уґра_, «Несамовитий», «Шалений» — одне з імен Шіви.

Назви деяких планет теж містять компонент _путра_:

_Бгупутра_, «Син Землі» — Марс. Санскр. _bhu_ — «земля»;

_Равіпутра_, «Син  Раві» — Сатурн. Санскр.  _ravi_ —  «сонце» (пор. єгипетського
бога  Сонця — _Ра_). Санскр._равівар_ — «неділя» (пор. англ. _Sunday_  — неділя,
досл. «день Сонця»);

_Раджапутра_, «Царський син», «Царевич» — теж Сатурн;

_Сомапутра_, «Син Соми» — Меркурій. _Сома_ — одне з імен Місяця, інше ім’я якого
— _Чандра_ (пор. річку й село _Шандра_ в Миронівському районі на Київщині).

Чимало імен могутніх воїнів також мають елемент _путра_:

_Бгаґіратхіпутра_,  «Син Бгаґіратхі» —  одне з  імен  могутнього епічного  героя
Бгішми,   «Грізного»   (пор.   укр.  прізвище   _Бушма_).   _Бгаґіратхі_,  досл.
«Бгаґіратхина»  —  одна  з назв  священної  Ґанґи, за  іменем  легендарного царя
Бгаґіратхи; ім’я царя означає «Колісниця щастя»;

_Ваюпутра_, «Син Ваю» — ім’я  іншого  богатиря,  Бгіми,  «Грізного». _Ваю_ — бог
вітру, інше ім’я якого  — _Ватар_. Ім’я _Ваю_ споріднене з укр. _віяти,_буревій,
суховій_ тощо;

_Ґанґапутра_, «Син  Ґанґи» — теж  Бгішма, воєначальник  кауравів  у  війні проти
своїх  двоюрідних  братів пандавів, що складає основний  сюжетний стрижень епосу
«Махабгарати»;

_Ґопутра_,  «Син  корови//землі»  —  могутній  воїн  Карна,  рідний  брат  п’яти
братів-пандавів.  Але  він про  це не знав,  тож  виступав  проти  них  на  боці
кауравів. Після смерті Бгішми очолив військо кауравів;

_Дгармапутра_,  «Син   Дгарми»  —   ім’я   Юдгіштхіри,  найстаршого   з  п’ятьох
братів-пандавів. _Дгарма_ — бог справедливості, праведності, обов’язку-дгарми;

_Марутапутра_,  «Син  Марути»  —  Бгіма, ще  один  із  п’ятьох  братів-пандавів.
_Марута_  — інше ім’я <249> бога вітру Ваю (Ватара). У множині, _марути_ — вітри
в  образі  вродливих  озброєних  юнаків,  тотожні  _марицям_ «Влесової книги»  й
_вітрам,_Стрибожим_внукам_ «Слова о полку Ігоревім»;

_Шантанупутра_, «Син Шантану» — Бгішма. _Шантану_ — цар, батько Бгішми. На схилі
літ він нестямно закохався в  юну доньку рибалки. Щоб  батько зміг одружитися  з
нею,  Бгішма дав обітницю безшлюбності,  тому  він вважається взірцем синівської
відданості й любові.

Компонент _путра_ в назвах:

_Брахмапутра_,  «Син  Брахми»  —  річка   в  сучасному  штаті  Ассам.  Брахма  —
бог-творець, уособлює в тризубі  праве  вістря. Є і річка _Брахмапутрі_ — «Дочка
Брахми»,  що  бере  початок  у  тибетських   Гімалаях  і  впадає  в  Ґанґу  біля
Бенґальської затоки;

_Паталіпутра_,   «Син   Паталі»   —   столиця  стародавньої   країни  Маґадги  в
північно-східній Індії (нині Південний Біхар). З середини І тис. до н.е. Маґадга
була  могутньою державою  і відігравала важливу  роль в  історії Давньої  Індії.
Столицею Маґадги  була _Ґірівраджа_, або _Раджаґріха_, а тоді _Паталіпутра_, або
_Пушпаваті_ (суч.  _Патна_).  Засновником Паталіпутри  вважається  цар _Путрака_
(хінді _Путрак_).

Входить _путра_ навіть у назви рослин:

_брахмапутрі_, досл. «дочка Брахми» — рослина _Discorea_bulbifera_;

_муніпутра_, «син  муні»  —  рослина  _Artemisia_Indica_. Санскр. _muni_,  досл.
«мовчан», «мовчальник»  —  пустельник, який дав обітницю  провадити відлюдницьке
життя й ні з ким не розмовляти.

У буддійських текстах згадується один із найближчих і найздібніших учнів Будди —
_Шаліпутра_,  «Син   стріли»  (санскр.  _shali_  —   «стріла»),  по-українському
_Стрілюк,_Стріленко_, а можливо, й _Шаленко_,  засвідчене в запорозьких козаків.
Для  прикладу можна назвати козака  Яндру _Шаленка_  з  Корсунського полку (РВЗ,
135; сотня Горкушина).  Не  менш  цікаве тут і ім’я запорожця — _Яндра_,  яке не
можна  не співвіднести  з Індрою. А  Індра  — верховне  ведійське божество-воїн,
ватажок небесного воїнства й цар богів.

Наявне _путра_ і  в  етнонімі  _раджпути_. Цей термін  дуже значущий, бо творить
цілий пласт індійського життя, індійської історії й етнографії.

Саме слово _раджпут_,  первісно _раджпутр_  (санскр.  _rajaputra_), означає «син
царя»,  «царський  син», «царевич».  У  науковій  літературі  цю  аристократичну
верству   найчастіше  називають  воїнським   або  військово-феодальним   станом.
Традиційно істинний <250> раджпут — горда й незалежна людина, винятково хоробрий
і мужній воїн, подвиги якого оспівують романтичні балади й героїчні оповіді. Він
ніжний син і люблячий  чоловік, благородний у  думках і вчинках,  хоча вчинки ці
рішучі й  жорсткі,  без зайвих  емоцій. Це  типовий  раджпутський герой  — воїн,
_вір_. Він напрочуд нагадує запорозького козака, у запорожців багато спільного з
раджпутами, починаючи з прізвищ і кінчаючи воїнськими ритуалами. Наприклад, коли
раджпут  чи козак  вирушав у похід,  то  шаблю йому  вручала  жінка  — мати  або
дружина. Недарма в козацьких  піснях частий образ шаблі — вірної дружини козака.
Раджпути  виявляють  мовні  й  етнічні  зв’язки з половцями  й  печенігами,  які
відігравали помітну  роль в українській історії (детальніше про це  в І  розділі
книжки).

Раджпути   —  жителі  Північної  Індії,  точніше  —  західної  її  частини,  яка
називається _Раджастхан,_Раджпутана_ або _Раджвара_ — «Край/Країна  царів». Вони
— чи не єдиний народ Північної Індії, котрий із самого  початку свого  існування
мав  багату  історіографічну  традицію.  Раджпути  вважаються  прямими нащадками
ведійських  кшатріїв-воїнів,  хоча є  і думка, що вони  —  скіфські  й  гуннські
племена, що прийшли до Індії на початку І тисячоліття (Сдасюк, 82). У  них існує
численна давня верства _бгатів_  — оповідачів-співців, зберігачів родоводів, які
в  історичних хроніках,  героїчних піснях і баладах донесли до наших днів славну
історію  раджпутів. У  зв’язку з санскр.  _bhata_ (хінді _bhat_), яке в індійців
може бути іменем  або  прізвищем, привертають  увагу численні козацькі  прізвища
_Бут,_Бутко,_Бутейко,_Бутович,_Бутенко_ та ін.

Якщо  вдатися до іранських фактів, то  компонент із значенням «син» містить ім’я
_Шапур_  (вірм.  _Шапух_).  Його  мали  два  знамениті перські царі  з  династії
Сасанідів: _Шапур_І_ (242–272)  й  _Шапур_ІІ_ (309–379), а також  кілька відомих
перських воєначальників. Це царське ім’я утворене від первісного  індоіранського
_kshatra+putra_, яке на іранському грунті видозмінилося спершу в _shahr-puhr_, а
тоді й у _shah-pur,_sha-pur,_shapur_ (у деяких іранських  та вірменській мовах і
в _shapuh_). Це ім’я також  означає «царський син», «син царя»,  «царевич»  (НЯ,
41).

Наше  _цар_ похідне з  індоіранського _kshatr-hshatr-hshahr_ — «сила»,  «влада»,
«воїнський  стан»,  через  проміжні _kshahr_—_hshahr_—_hshar_—_цар_.  Цей  самий
компонент у формі  _ksay_ і  з тим самим значенням «правитель», «цар»  наявний в
іменах  скіфських  родоначальників  — _Ліпоксай,_Арпоксай_  і <251>  _Колаксай_.
Іранські терміни _шах,_шох_ (є  українські прізвища _Шах_ і _Шох_)  та _падишах_
теж мають цей компонент. Численні українські прізвища _Цар,_Царко,_Царик,_Царук,
Царенко,_Царченко,_Царевич_  тощо засвідчують, що предки їхніх теперішніх носіїв
належали до воїнського стану.

Тож _pur_ —  «син»  в  імені  _Шапур_  сходить  до індоіранського _putr_, яке  в
іранських  мовах прибрало  форм: парф. _puhr_,  cуч. перс. _pur_, cередньо-перс.
_puch_, давньо-перс.  _рush_,  вірм. _puh_ (СЯ, 179). Те,  що первісне  _putr_ у
деяких іранських мовах  прибрало  форм _puch_ (_пуч_) i _push_ (_пуш_)  спонукає
думати, що ці форми властиві й українській мові, де виконують функції суфіксів —
_ук,_ — _юк,_ — _енко_ тощо в творенні українських прізвищ.  Скажімо, українське
прізвище  _Климпуш_,  очевидно, можна віднести саме до  цієї категорії.  Воно  в
такому  разі  означає  «Син  Клима», «Климів  син»  і  є  семантичним  двійником
українських  прізвищ   _Климук,_Клим’юк,_Климко,_Клименко_.   Що   засвідчує   й
іранський слід у творенні українських прізвищ.

Щодо _shahr,_shah_, то й вони служать  для творення давніх і  сучасних іранських
імен: _Шахзада_  — «Царський син»,  «Царевич»; _Шахбудан_  — «Царський нащадок»,
«Царевич»;  _Шахдухт_  —  «Царська дочка»,  «Царівна»  (іран.  _duht_  — «дочка»
споріднене із санскр. _duhitar_ і давньослов. _дщерь_; європеїзоване жіноче ім’я
_Турандот_  сходить  до _Турандухт_ — «Туранська  дочка», «Дочка  Турану»)  тощо
(Гафуров, 211–212).

Таким чином, козацьке прізвище _Путренко_ правомірно пов’язувати з індоіранським
_putra_  (хінді — _putr_). Воно має саме  індійську форму, бо в іранських  мовах
воно досить  відчутно видозмінене.  Тлумачення  прізвища  _Путренко_ від _putra,
putr_ — «син» підтримується і досить поширеним  у козаків  та сучасних українців
прізвищем _Синенко_. Воно,  очевидно, походить саме від _син_, а не від _синій_.
Для  прикладу, в  тому ж Чигиринському полку, де засвідчене прізвище _Путренко_,
тільки в іншій сотні (Бужинській) служив і козак Степан _Синенко_ (РВЗ, 35).

Принагідно зазначимо, що на Київщині є село _Путрівка_ (Васильківський р-н), а в
Косівському районі на  Івано-Франківщині, біля села Люча є потік _Путреда_ (СГУ,
453).  Із санскриту  ця цікава річкова назва означала  б — «Дарувальниця синів»,
досл. «Синодавиця».






10. Ранджида




«Реестр Запорожского  войска 1756  года», виданий 1997 року  в Краснодарі, подає
низку  козацьких  прізвищ, які  мають  виразне індоарійське  забарвлення. Одне з
<252>  них  — прізвище _Ранджида_, його  має  козак Джерелівського  куреня Семен
_Ранджида_ (РЗВ, 24 — останній рядок першого стовпчика). Його можна співвіднести
з індійським, точніше, пенджабським  іменем _Ранджіт_ (санскр. _Ранджіта_). Таке
ім’я мав, наприклад, _Ранджіт_ Сінх (1780–1839) — творець  незалежної  сікхської
держави,  котрий  1801 року  коронувався  як махараджа (великий цар) Пенджабу. В
умовах  розпаду  Могольської імперії  й  англійського  політичного  втручання  в
північно-західній Індії він  зумів  об’єднати  сікхські  місалі  (князівства)  й
створити  сильну  державу  з  добре  оснащеною  і  організованою  армією. Період
існування незалежної  сікхської держави вважається «золотим віком»  пенджабської
історії, а сам Ранджіт Сінх  — як  улюблений національний герой. Ім’я  _Ранджіт_
мав  і   _Ранджіт_  Сітарам   Пандіт,   перший   перекладач  англійською   мовою
«Раджа-таранґіні»  —  історичної  поеми  про  кашмірських  царів,  пам’ятки  ХІІ
століття, як і «Слово  о полку Ігоревім». Між цими обома пам’ятками бенґальський
перекладач «Слова» Джоґоннатх Чокроборті  знаходить чимало спільного (наприклад,
_Гзак_  у  «Слові» й  Ґ_аззак_ у «Раджа-таранґіні»). Так що і козацьке  прізвище
_Ранджида_,  і  пенджабське  ім’я  _Ранджіт_  засвідчуються  майже  в  однаковий
історичний період (друга половина ХVІІІ — перша половина ХІХ ст.).

Індійське  ім’я  _Ранджіт_ містить  два компоненти  — _ран_ (санскр.  _rana_)  —
«битва», «війна»  та  _джіт_ (санскр.  _jita_)  — «звитяжний»,  «переможний» або
«звитяжець»,   «переможець»  (SED,  221,  463).  Таким   чином,   ім’я   означає
«Звитяжний/Переможний у битві», «Битвозвитяжний». Це cуто воїнське  ім’я, цілком
доречне і  для  імені  індійського  воїна-кшатрія,  і  для прізвища запорозького
козака, теж, по суті, професійного воїна.

Компонент _джіт_ винятково продуктивний в індійському  іменотворенні:  _Аджіт_ —
«Непереможний», _Амарджіт_ —  «Безсмертний звитяжець», _Вішваджіт_ — «Переможець
світу», _Джаґджіт_  —  «Звитяжець  світу»,  _Індраджіт_  —  «Переможець  Індра»,
_Парамджіт_  — «Найвищий  переможець», _Сарваджіт_ — «Переможець  усіх» тощо. На
пенджабському  грунті  й   собі  можна  назвати  низку   сучасних  імен  із  цим
компонентом,  які  сходять до  глибокої давнини:  _Ґурджіт,_Дальджіт,_Індерджіт,
Камалджіт,_Канвалджіт,_Карамджіт,_Манджіт,_Сарабджіт,_Сімранджіт,_Сурджіт,
Суріндерджіт,_Чаранджіт_та  інші. Серед них  _Аджіт_ — «Непереможний» виступає в
індійській міфології як ім’я Вішну або Шіви, _Вішваджіт_, «Світозвитяжний» — теж
епітет Вішну,  що вкрай важливо для  <253> нас,  оскільки  поклоніння  цим  обом
божествам засвідчено  в Україні з  найдавніших часів; досить  рясно відбиті їхні
імена й епітети в прізвищах запорозьких козаків. Крім того, терміном _вішваджіт_
означається сіть бога Варуни, який стежить за праведністю на землі і своєю сіттю
виловлює грішників. _Вішваджіт_ також  —  одна з ритуальних частин багатоденного
обряду жертвоприносин корові.

Є  й інші терміни на означення певних жертовних обрядів чи  ритуалів. Наприклад,
_сварджіт_,   або  _сварґаджіт_  —  особливі  жертвоприносини,  здійснювані   на
спеціальному жертовному  багатті, запаленому від домашнього  вогнища;  при цьому
передбачуваною  метою  цих  пожертвин  є  небо-сварґа,   через  що  й  назва   —
_сварґаджіт_, «досягання або завоювання неба». В індійській міфології _сварґа_ —
рай Індри, куди після смерті потрапляють полеглі на полі  битви  воїни. У сварзі
знаходиться  столиця Індри  — _Амараваті_, де Індрі прислужують марути (божества
бурі,  вітру й грози, тотожні Стрибожим внукам «Слова о полку Ігоревім») й боги,
а небесні танцівниці-апсари й небесні музики-ґандгарви звеселяють його танцями й
музикою. «Влесова  книга» знає  як  сварґу,  так і  марутів, які  в цій пам’ятці
виступають як _мариці_.

Є ще й жертовний обряд _абгіджіт_ — «всепереможний», де санскр. _abhi_ — префікс
із значенням  «довкола»,  «довкруж»,  «скрізь», тотожний нашому префіксу _об_- у
словах  _обходити,_обговорювати,_обмірковувати,_обмірювати_  тощо. Є в  сучасних
індійців і  чоловіче ім’я _Абгіджіт_. Його має, зокрема, Абгіджіт Халдар, не так
давно   перший  секретар  посольства  Індії  в  Україні,  а  зараз  співробітник
індійського посольства в США. Прізвище _Халдар_, до  речі, утворене з епітету на
означення старшого брата Крішни — Балавіри-Баладеви  (санскр. _Haladhara_, хінді
_Haldhar,_Haldar_ — «Плугодержець»), ім’я якого відбите в запорозьких козаків як
прізвище.

Ім’я _Індраджіт_ може означати  не  тільки «Індра переможний», але й «Переможець
Індри».  Бо індійська  міфологія знає сюжет, коли цар богів і  ватажок небесного
воїнства Індра зазнав поразки від Меґханади, сина  злого демона Равана (Ревуна),
битву  з яким  царевича  Рами  описує  давньоіндійська  епічна  поема «Рамаяна».
Меґханада, на прохання бога-творця  Брахми  й при допомозі чарів переміг  Індру,
зв’язав його і приставив  на Ланку, острів-столицю  Равана. За що й отримав  від
Брахми  епітет   _Індраджіт_  —  «Переможець  Індри».  Водночас   Брахма  сказав
Індраджітові, що той буде непереможним доти,  доки перед битвою при<254>носитиме
пожертву  богові Аґні-Вогневі. У  війні  Рами з  Раваном він,  ставши невидимим,
зумів поранити Раму  та його брата Лакшмана.  Зрештою,  Лакшман, улучивши  мить,
коли Індраджіт готувався  до  жертвоприносин  Аґні, здолав  його  у смертельному
двобої. Нагадаємо принагідно, що відлуння битви Індри зі змієм Врітрою, аналогом
якого в  «Рамаяні»  виступає  Раван,  зберігають українські веснянки, щедрівки й
колядки, в яких Врітра виступає як злий цар Ворот або Воротар.

У «Махабгараті»  царі незрідка мають  імена  з компонентом  _джіт_. З  допомогою
_джіт_  творяться  також терміни із значенням подолання  чогось:  _джітендрій_ —
«який  приборкав  почуття», тобто  відлюдник,  аскет;  _неміджіт_,  «приборкувач
світу»  —   ціпок  зі  священного  дерева  ашваттхи   (смокви),  а  переносно  —
«всепереможна  ваджра». Ваджра  —  перун,  громова стріла бога  Індри, якою  він
подолав  і змія  Врітру; _копаджіт_ — «який приборкав гнів», де _копа_ — «гнів»,
«несамовитість»     походить     від     санскритської     дієслівної     основи
_kupa_«дратуватися»,  «гніватися», «обурюватися», спорідненої  з  укр.  _кипіти_
(наприклад, від гніву, обурення).

Що  ж до  першого компонента  в імені  _Ранджіт_,  тобто  _ран_  (санскр. _rana,
хінді_ran_)  —  «війна»,  «битва»,  то й він  частий в  індійських  іменах.  Це,
зокрема,  імена: _Ранвір_ — «Герой  у  битві»,  _Рандгір_ —  «Мудрий  у  битві»,
_Ран’юдга_  —  «Воїн битви»  (пендж. _Ранджудг_). Ім’я _Ранамалла_ — «Богатир  у
битві»  мав  син воєначальника  в романі  «Аванті-сундарі-катха»  («Оповідь  про
красуню Аванті») Дандіна (VІІ ст.),  який  писав на санскриті.  Інший твір цього
автора, «Даша-кумара-чаріта»  («Пригоди десяти  юнаків») переклав російською  ще
1914 року перший український санскритолог Павло Ріттер (1872–1939).

Слово  _ран_  творить  і  терміни, пов’язані  з військовою  справою:  _ранбгумі,
ранкшетра,_ранстхана_  —  «поле  битви»,  _ранпрія_  —  «битволюб»,  «війнолюб»,
_ранстамбга_  — «військовий трофей», _рантур’я,_рандундубгі_ — «бойовий барабан»
тощо (СРС, 536–537).

Щодо  бойових барабанів, то джерела повідомляють, що десятий  сікхський  ґуру  —
Ґобінд Сінх  (1666–1708, ґуру з 1675 до  1708  рр.) звелів виготовити величезний
барабан, щоб підтримувати бойовий дух воїнів і надихати їх на битву — без  цього
барабана  ґуру  вважав  бойове  оснащення  свого  війська неповним.  У  ті  часи
користуватися таким барабаном міг тільки незалежний правитель (_раджа_) і тільки
в  межах своїх володінь. Бити  в нього у  володіннях іншого  правителя вважалося
вкрай ворожою дією і вважалося оголошенням війни. Цей небачений  барабан назвали
_Ранджіт_<255>  _Наґара_—_Переможновійний_Барабан_. Завершення  роботи  над  ним
відзначалося  моліннями,  роздачею освяченої їжі — _паршаду_ (санскр. _prasad_).
Поглянути  на диво-барабан  і послухати  його  оглушливе  гримотіння  люди  йшли
звідусіль. Після належних урочистостей, ґуру Ґобінд Сінх і його почет вирушили з
тим барабаном  на  полювання.  Неподалік  міста Біласпур,  яке  належало  іншому
правителеві, барабан загримотів  ще  дужче.  Тамтешні жителі,  звиклі  до частих
гірських гроз,  спершу подумали,  що то гримить грім  і наближається гроза. Коли
правителю доповіли, що то насправді велетенський барабан, гідний поклоніння і що
Ґобінд Сінх винятково хоробрий і має велике військо, то відразу  послав до нього
гінця з повідомленням, що стає його союзником (РС, 219–220).

У цій історії  цікава й назва _Біласпур_, яка містить компонент _Білас_ (_пур_ —
«місто»).  Індійці  знають  ім’я  _Вілас_,  пенджабська форма якого  —  _Білас_.
Входить  це слово  й  компонентом  у  складні  імена,  наприклад,  _Рамвілас_  —
«Захват/Екстаз Рами» (зокрема,  у  відомого  поета  хінді _Рамвіласа_  Шарми); у
пенджабців побутує ім’я _Ґурбілас_. Ім’я _Віласашіла_ має цар в «Океані сказань»
кашмірського поета Сомадеви (ХІ ст.). А в українців побутує прізвище _Білас_. На
індійському грунті існують дві  форми цього імені  — _Вілас_ і _Білас_, як і дві
форми імені брата Крішни — _Балвір_ і _Балбір_ (у козаків теж дві форми прізвища
— _Бальвір_ і _Балбир_). Епітет _Віласін_ або _Біласін_ мали Крішна, Вішну, Шіва
й Кама, бог  кохання. Знаменита  _Курукшетра_ — «Поле Куру», де відбулася битва,
описана  в «Махабгараті»,  в буддійський  період  називалася  _Шрікантхадеша_  —
столицею її якраз і було місто _Біласпур_.

Слово _vilas_  у  санскриті — «бажання», «прагнення»,  «жадання»,  «любов» (СРС,
603), його  складають  компоненти  _vi_ й _las_. Де  _vi_ — префікс, що  посилює
значення  основного  слова, тобто  _las_. Сама  ж  дієслівна  основа  _las_  має
значення  «хотіти»,  «бажати»  (пор.   укр.  _ласий_)  і  «гратися»,  «пестити»,
«обіймати»  (пор.  укр.  _ласка_,  яке  в польській мові  має значення  «любов»,
«кохання»). Такі українські слова, як  _ласун,_ласувати,_ласкавий,_ластитися_ та
інші,  споріднені  з  санскритською  основою  _las_  (ЕСУМ,  ІІІ 196–197).  Укр.
_ласочка_  — пестливе означення  дівчини  або  жінки  співвідноситься  з санскр.
_vilasini_  —   «чарівна/приваблива   дівчина/жінка»,   «дружина»,  «кохана»   й
_vilasavati_, — «грайлива/кокетлива дівчина/жінка» (СРС, 603);  санскр. _vati_ —
суфікс, тотожний українському суфіксові _виця_.

Серед  чоловічих  «воїнських» імен  на особливу  увагу  заслугову<256>ють  імена
_Рандгір_ і _Ранвір_. Насамперед тому, що містять компоненти _дгір_ і _вір_, які
мають українські відповідники, зокрема, в іменах, прізвищах  і навіть  племінній
назві (_Севір,_сівери_). _Дгір_ — із санскриту «мудрий», виявляє спорідненість з
іменем відомого київського князя  — _Дір_. А надто  в  світлі  того,  що  поляни
означаються  літописцем Нестором як  «мудрі й  смислені», а епітети _Мудрий_  та
_Осмомисл_ («Восьмимудрий», тобто  наділений мудрістю  вісьмох богів, захисників
восьми сторін світу) мали два князі Ярослави, київський і галицький. Свята Софія
— теж  Божественна Мудрість. У  пенджабців  і сьогодні побутує  ім’я  і прізвище
_Дгір_: Сантокх  Сінх _Дгір_ —  сучасний пенджабський письменник,  _Дгір_ Маль —
син одного із сікхських ґуру. _Дгір_ може входити й компонентом у складні імена:
Бгагат _Дгірен,_Дгірмаль_ Рамчанд, _Рандгір_  Харе, _Рандгір_  Сінх тощо. Героєм
п’єси  Шрініваса  Даса  «Рандгір  та  його кохана»  має  ім’я  _Рандгір_.  Тобто
_Рандгір_ — суто воїнське ім’я, яке означає «Мудрий у битві», «Битвомудр».

Ім’я _Ранвір_  у  пенджабській  формі — _Ранбір_. Воно теж має два компоненти  —
_ран_ і _вір_, де _вір_ — «герой»,  «богатир», «звитяжець» (СРС,  615). Тож ім’я
_Ранвір_ означає «Герой/Богатир  битви».  Імен  із компонентом _вір_ надзвичайно
багато в індійському іменнику, зокрема, й пенджабському. Причому й цей компонент
може виступати і як окреме ім’я, і як компонент у двоосновних іменах, перший або
другий. Ось лише  деякі з них, пенджабські й переважно сучасні, але які корінням
своїм  сягають  глибокої  давнини:   _Бір,_Балбір,_Бірбаль,_Бірендра,_Бірбгадра,
Дальбір,_Даяльбір,_Джасбір,_Дильбір,_Дгарамбір,_Каранбір,_Манбір,_Махабір,
Раґхбір,_Сатібір,_Сукхбір,_Харбір_  тощо.  Компонент _бір_  у  цих  іменах мовою
хінді звучить як _вір_. Справжнє ім’я популярного свого часу і в своїй країні, і
в Україні індійського кіноактора  Раджа  Капура,  згодом кінорежисера, який 1948
року заснував власну кіностудію  «Р.К.Філмз» — _Ранбіррадж_ Капур. Саме фільми з
його  участю («Бродяга», «Пан 420»  та інші) значною  мірою вплинули на те, що я
ступив на індологічну стезю.

Із  санскритських  імен,  засвідчених  у  давніх  пам’ятках,  можна  відзначити:
_Вірасена_ — у батька  відомого епічного героя  Наля, чоловіка царівни Дамаянті;
батька  Шудраки  (пор. українські  прізвища _Шудрак,_Шудрик,_Шудря_, козацькі  —
_Шудренко,_Шудриченко_), царя  і драматурга V  століття,  автора п’єси «Глиняний
візок», звали _Вірадатта_, «Даний Вірою», де  _Віра_, «Герой» — один із епітетів
Вішну-Крішни; _Вірапала_, «Воїн-герой» — цар, на честь <257> перемоги якого була
написана величальна п’єса; _Вірабгадра_ — одне з утілень бога Шіви, а  за іншими
версіями —  його  син.  У  пуранах — індійських  билинах  —  Вірабгадра (хінді —
_Вірбгадра_) — тисячоголове  страхітливе чудовисько.  Воно постало з  вуст Шіви,
щоб покарати богів, які образили Шіву на пожертвинах бога Дакші, котрий у пізніх
ведах прибирає рис бога-отця.

Дакша, влаштовувач найперших у світі жертвоприносин, не запросив на цю виняткову
подію  грізного  Шіву. А  не  запросив  тому,  що  Саті,  донька Дакші, всупереч
батьковій  волі  побажала стати  дружиною  Шіви.  І  доччині  слова,  що Шіва  —
наймогутніший  із  богів  і  що  його  слід  запросити  на  жертвоприносини,  не
переконали Дакшу. Тоді зрозпачена Саті кинулася в жертовне  багаття.  Дізнавшися
про  це, Шіва примчав на  дійство,  відтяв  Дакші  голову  й, знетямлений, почав
несамовито  танцювати з безживною  Саті на  руках.  Щоб урвати  той  несамовитий
танок,  бог Вішну  розтяв тіло  Саті  на п’ятдесят частин  і розкидав по  Землі;
місця, де вони впали, стали святими місцями. Дакші, замість відтятої голови, він
приставив цапину голову; так його звичайно й зображають — з цапиною головою.

А Саті  згодом  відродилася  вже як Ума,  дружина  Шіви.  Саме  з Саті індійська
міфологічна  традиція пов’язує звичай _саті_ — самоспалення вдів на поховальному
вогнищі  померлого чи загиблого чоловіка. Цей  звичай згадується ще в ведійських
текстах, в епосі саті здійснюють дружини знатних воїнів-кшатріїв. Згадується він
і в розповідях греків про індійський похід Олександра Македонського. З нової ери
цей  кшатрійський звичай поширюється серед  брахманських  (жрецьких) верств, а в
середньовіччі  до  нього вдаються навіть нижчі  верстви.  Індійська історія знає
випадки  масового самоспалення  жінок,  особливо  серед  войовничих  маратхів  і
раджпутів. Вторгнення в Індію шаків (скіфів) і розселення їх у північно-західних
областях країни теж, на думку  індійських  дослідників,  сприяло поширенню саті.
Маратхи й  раджпути,  споконвічні  воїни, дотримувалися його особливо  ревно.  У
штаті  Махараштра знаходять багато невеличких пам’ятників,  витесаних з каменю і
присвячених  вдовам,  які   спалили   себе.  У   раджпутів  побутувало   групове
самоспалення  жінок,  яке здійснювалося,  коли  перемагав  ворог.  Після  смерті
першого  правителя  об’єднаного Пенджабу  Ранджіта Сінха  1839 року,  ті  з його
дружин,  які походили з  раджпутів, спалили себе  на його  поховальному  багатті
разом із сімома служницями. Присутні при цьому сікхи не <258> перешкоджали цьому
масовому самогубству з поваги до раджпутських звичаїв.

Компонент _вір_ входить не тільки в чоловічі імена, а й у  назви міст  і важливі
терміни. Він наявний в  іменах і прізвищах, зокрема,  письменників — _Віра,_Вір_
Саксена,  _Віджайвір_ Тьяґі, _Вірендра_ Мішра, _Віркумар_ Адгір тощо. В Індії  є
місто _Вірапур_ — «Місто героїв»  або  «Геройське  місто»; _віра_, «геройство» —
одна  з десяти  рас  (емоцій), неодмінних  у поетичному  чи  драматичному творі;
_вірасана_,  «геройська  поза»  або  «геройська асана»  (пор.  рос.  _осанка_) —
йогічна сидяча поза, при якій права нога  підігнута під себе, а ліва,  зігнута в
коліні,  поставлена перед собою;  _віратва_  —  «геройство», причому  закінчення
_тва_  в  індійському слові  та  _тво_  в українському  —  тотожні походженням і
значенням. Терміном _наравіра_ — «герой серед мужів», який може бути й чоловічим
ім’ям, означається  хоробрий,  мужній  чоловік;  _дгармавіра_,  що теж може бути
чоловічим  іменем (наприклад,  відомий  індійський  поет  _Дгармавір_  Бгараті),
означається праведна,  чеснотлива  людина, яка дотримується  дгарми, тобто віри,
праведності; _данавіра_ — дуже ліберальний чоловік тощо.

Таким  чином,  прізвище українського  козака  —  _Ранджида_ має  свого близького
індійського родича — ім’я _Ранджіт_.






10. Рева, Ревут, Ревутенко, Ревуцький




Рева Гнат, _Рева_ Назар  (108; 110; Канівський полк, сотня Богданенкова); _Рева_
Гаврило  (338;   Переяславський  полк,  сотня   Басанська);  _Рева_  Іван  (400;
Миргородський полк, сотня Сенчанська); _Рева_ Дмитро  (402;  Миргородський полк,
сотня  Панковська); _Рева_  Богдан  (422; Полтавський полк,  сотня  Борковська);
_Рева_  Грицько (423;  Полтавський полк, сотня Балаклійська); _Рева_ Іван  (425;
Полтавський  полк,  сотня Лукомська);  _Рева_ Василь (484;  Чернігівський  полк,
сотня Конотопська). Всього — 9.

_Ревенко_ Павло (164;  Корсунський полк,  сотня  Ольшанська);  _Ревенко_ Стецько
(184;  Білоцерківський  полк,  сотня  Чорнокаменська);  _Ревенко_   Мізин  (213;
Уманський полк, сотня Бабанська);  _Ревенко_ Яхно (271;  Кальницький полк, сотня
Борщаговська);  _Ревенко_   Іван  (300;  Київський  полк,   сотня  Трипільська);
_Ревенко_  Мисько  (326; Переяславський  полк,  сотня  Івана Бабича);  _Ревенко_
Дмитро (350;  Кропивнянський полк,  сотня  Кропивнянська); _Ревенко_ Іван  (458;
Прилуцький полк, сотня Кропивенська). Всього — 8.

_Ревко_ Гринько (337; Переяславський полк, сотня Басанська). <259>

_Ревченко_ Степан (457; Прилуцький полк, сотня Гуровська).

_Ревеня_ Костя (449; Прилуцький полк, сотня Переволачинська).

_Ревика_ Петро (302; Київський полк, сотня Обухівська).

_Ревака_ Семен (283; Кальницький полк, сотня Віницька).

_Реваченко_ Бажина (244; Брацлавський полк, сотня Білоусівська).

_Рев’яченко_ Ничипір (477; Чернігівські полк і сотня).

_Ревсака_ Федір (198; Білоцерківський полк, сотня Коростишова).

_Ревченя_ Карпець (125; Канівський полк, сотня Стаяцька).

_Ревниш_ Іван (368; Кропивнянський полк, сотня Курінська).

_Ревут_ Сила, _Ревут_ Опанас (106; Канівський полк,  сотня Кулагинська); _Ревут_
Денис (300; Київський полк, сотня Трипільська).

_Ревутенко_ Корній (106; Канівський полк,  сотня Кулагинська); _Ревутенко_  Іван
(340;   Переяславський   полк,   сотня   Козельська);  _Ревутенко_  Мишко  (344;
Переяславський полк, сотня Муравська).

_Ревущенко_ Гнат (120; Канівський полк, сотня Межиріцька).

_Ревуцький_ Ярема (188; Білоцерківський полк, сотня Фастівська).

_Ревба_ Мисько (321; Переяславський полк, сотня Коваленкова).

_Ревбенко_   Марко,  _Ревбенко_   Тиміш   (339;   Переяславський   полк,   сотня
Гоголівська), _Ревбенко_ Максим (339;  Переяславський полк, сотня Богданівська).
(В оригіналі _Ровба_ і _Ровбенко_).

Всього — 39 прізвищ на _Рев_.

Сучасні прізвища: _Рево_ Михайло  Васильович (1889–1962) — український  вчений у
галузі ветеринарії  і медицини, доктор медичних наук, заслужений діяч науки УРСР
(з 1948 року). Похований у Чернігові (ЕДЧ, 698).

Українські  топоніми:  _Ревбинці,_Ревівка,_Реутинці,_Реутів_  (ОЛУ,  151,  145);
_Ребухи_ (очевидно, первісно _Ревбухи_), _Райгород_ — (153); _Рай_ (143), _Раїв_
(140),   _Райківщина_  (164),  _Ревунівське_  (ЕДЧ,  699),  _Райгородок_  (696),
_Райозеро_(ЕДП, 820).

Гідроніми:  _Ревка,_Ревущина,_Ревучий,_Ревазівський,_Ревна,_Ревнище,_Рванець_  —
притока  _Ревни,_Рванецьке_   (ЕДЧ,  698),  _Ревень,_Ревенька,_Ревина_(Ревена_),
_Ревка,_Ревківський,_Ревничний,_Ревняк,_Ревна,_Ревново,_Ревун_    (всього    5),
_Ревунець,_Ревуха_ (4 болота в басейні Сіверського Дінця), 2 річки  (Київщина  і
Рівненщина)   й    ручай   у   басейні   Горині,   _Ревуцького,_Ревуча,_Ревучий,
Ревучий_Єрик,_Ревущина,_Ревчик,_Рвач,_Рванець_(Ірванець_), притока _Ревни_ (СГУ,
458).    Також    _Раївка,_Раївський,_Райківка,_Райкова,_Райковий,_Райок-Мокрий_
(456).

Сюди ж, можливо, стають і загадкові _ревуги_ зі «Слова о полку Ігоревім».

Індійські імена: _Реваті_  — 27 накшатра, тобто сузір’я, яке <260> складається з
32 зірок; _Рева_ — цар країни Анарти; _Реват_ або _Райват_ — цар, син царя Реви;
_Реваті_ —  дружина Балавіри,  брат  Крішни;  _Реванта_  —  син  Сонця,  ватажок
міфічних духів ґух’яків.

Індійські топоніми й гідроніми: _Рева_ — ріка, ототожнювана із сучасною Нармадою
(Нарбадою) і згадувана в написі на  камені царів Яшодгармана й Вішнувардгани; її
згадує  «Бгаґавата-пурана» й  «Меґха-дута» («Хмара-вістун») Калідаси. _Реваті_ —
маленька  річка, що тече біля  храму Паршванатха в  Біджхолі,  названа за місцем
прощі  _Реваті-кунда_  (HG,  328);  _Ревана_  —  село,  ототожнюване  з сучасним
Рандґолапуром,  за  чотири  милі  на  північний  схід  від  Біджхолі (HG,  328);
_Реваті-двіпа_ — «Острів Реваті» — одне з  важливих  торгових  міст на західному
узбережжі  Індії (ототожнюється із  сучасним Ґоа);  _Райвата_ —  місто  в Індії;
_Райватака_ — давня назва гори Ґірнар у Ґуджераті.

Санскр. _rai_  — «багатство»,  _rayvat_  —  «багатий»,  _revanta_  —  «багатий»,
«розкішний», «пишний» (СРС, 548).

Внучка царя Реви  й дочка царя Ревати  — царівна Реваті була дружиною  Балавіри,
старшого брата  Крішни.  Давньоіндійські перекази  оповідають,  що царівна  була
незрівнянної вроди, і батько, вважаючи, що на всій землі їй не знайдеться гідної
пари, звернувся за порадою до самого  Брахми. І той  порадив у  женихи Балавіру,
часткове  втілення Вішну.  Ось  як розповідає  про  їхнє одруження  «Прем-сагар»
(«Океан  любові») Лаллу джі  Лала, твір, що його 1937  року переклав  російською
Олексій  Баранников —  індолог-академік, уродженець Золотоноші, чия  індологічна
діяльність починалася в Києві.

Коли Крішна, Балавіра  та їхнє плем’я переселилися  в  Двараку, то  ядави  після
тривог і  злигоднів  знову  відчули справжню  радість  життя.  Люди  прийшли  до
Уґрасени, правителя  Двараки,  й сказали  йому,  що  Балавірі  пора  одружитися.
Уґрасена закликав  до себе жерця,  дав грошей  і  кокосових горіхів, поставив на
чоло  тілак-цятку й звелів вирушати на пошуки дружини для  брата Крішни. Брахман
через якийсь час прийшов до царя Райвати в країні Анарта, й висватав його доньку
Реваті. І  разом  із жерцем Райвати й  подарунками  для Уґрасени  повернувся  до
Двараки.  Цар Уґрасена  врочисто прийняв подарунки  і влаштував  для  всіх щедру
учту.  А  невдовзі  й  сам  Уґрасена  з почтом вирушив  до Анарти, де Балавіра й
пошлюбив царівну. Після весілля  Крішна й Балавіра вирушили до Кундіни,  столиці
царства  Відарбга і там  прямо з весілля  викрали  Рукміні,  доньку  <261>  царя
Бгішмаки, яка й стала дружиною Крішни.

«Вішну-пурана» подає дещо іншу  версію цього одруження. Реваті була такої вроди,
що батько вже й не сподівався знайти їй гідного жениха. Тож він пішов із донькою
до бога  Брахми  — на пораду.  Брахма  саме насолоджувався  співом двох небесних
музик-ґандгарвів  на  ім’я  Хаха і  Хуха. Коли  пісня скінчилася, Райвата сказав
Брахмі, що його привело на небеса, й назвав кількох юнаків, що їх він мав на оці
для  доньки. Брахма  тільки всміхнувся  і  мовив, що за  час, поки вони  слухали
божественний  спів, минуло не  одне  тисячоліття, тож нікого  з  тих,  кого  він
назвав, давно немає. І порадив  Райваті повернутися на землю й віддати доньку за
Баладеву, часткове втілення  Вішну, тим  більше  що  він і живе  в царстві, яким
править Райвата.

Цар так  і  вчинив  —  повернувся  на землю, знайшов  Балавіру й  запропонував у
дружини свою доньку. Проте царівна виявилася зависокою і завеликою для нього, бо
на землі  люди  за  їхню відсутність  здрібніли.  Балавіра  лемехом свого  плуга
пригнув  Реваті  до  землі, й  вона  прибрала  звичайного людського зросту. Тоді
Балавіра одружився з нею (DI ІІІ, 273–274).

Цар Райвата, свідчить «Махабгарата», правив  у  країні  Анарта  — так називалася
колись  північна частина  Саураштри  (теперішній  півострів  Катхіявар  у  штаті
Ґуджерат, Західна Індія).  Епос описує Анарту як країну ядавів, народу Крішни  й
Балавіри,  а їхньою  столицею  була  Дварака — «Багатобрамна» (DI  I,  77). Коли
Крішна з племенем через  напади ворогів залишив  Матхуру й прибув  до Анарти, то
спорудив серед моря фортецю, й  назвав _Двараваті_ або _Дварака_, яка стала його
столицею.  Після  смерті  Крішни,  мовлять  перекази,   цю  неприступну  фортецю
поглинуло  море. Зараз Дварака (_Дваріка,_Дварка_) — одне  з семи священних міст
Індії, відоме місце прощі.

Оскільки  Реваті  стала  дружиною  Балавіри,  то   одним   із  його  імен  стало
_Реватіраман_ — «Чоловік Реваті».

Хорезмійський енциклопедист Абу Рейхан Біруні (973 — 1048) у своїй «Індії» пише,
що  за уявленнями індійців,  Сатурн, син Сонця,  народився на  лунарній  станції
_Реваті_  (Бируни,  266). І  що  коли  в місяці  картік (8-й  місяць індійського
календаря,  жовтень-листопад)  Місяць перебуває  в  сузір’ї Реваті,  останній із
лунарних стоянок,  то цього  дня люди  постують, на честь пробудження  Вішну від
сну. Піст має назву _деотт_хіні_, тобто «вставання бога». Цього дня індійці,  за
Біруні, мажуться  коров’ячим  гноєм і  розговляються  молоком. Це  <262> день  —
перший із п’яти днів, що мають назву _бгішма_панчаратрі_, коли люди постяться на
честь  Вішну. Другого дня розговляються брахмани, а вже за ними — всі  інші люди
(Бируни, 485–486).

Він  же   відзначає,  що  п’ятнадцятого  числа  місяця  ашваюджа,  коли   Місяць
знаходиться в Реваті, буває свято _пухая_, під час якого індійці борються один з
одним і  влаштовують ігри з  тваринами. Свято  присвячене Крішні, бо його дядько
Канса цього дня змусив його боротися перед собою (Бируни, 488).

Щодо божества Реванти, сина  Сонця, ватажка ґух’яків — міфічних духів, то Бируні
пише, що «Ідола  Реванта, сина Сонця, (зроби) верхи на  коні, ніби полювальника»
(Бируни, 137).

Назву  _Райвата_  (інакше  —  _Райватака_)  мала й гора,  яка  зараз називається
_Ґірнар_  (від  _Ґірінаґар_  —  «Гора-місто»).  Про  неї  епос мовить,  що  вона
укріплена й неприступна для ворогів. Саме на горі Райвата, засвідчують джайнські
джерела, Немінатха, 22-й тіртханкар (спаситель) джайнів, зрікся мирського світу.
Тому  ця гора —  священне  місце  для джайністів. Сучасна  гора Ґірнар,  колишня
Райвата, висотою  1050  метрів, розташована  біля міста Джунанаґара  в Саураштрі
(Катхіявар). Тут  чимало  храмів,  але  найголовніший,  збудований  у  ХІІ  ст.,
присвячений Немінатху. На гранітніх  скелях неподалік виявлено висічені  написи,
найдавніші з яких є так  звані «едикти  Ашоки»  (ІІІ  ст.  до н.е.).  А  пізніші
відносяться до правління царів Рудрадамани (ІІ ст.) й Скандагупти (V ст.).

«Махабгарата» подає барвистий опис  гори Райватаки,  коли там відбувалося велике
свято  врішніїв  та андгаків, під час якого брахманам роздавали щедрі дари. Гору
всипали розкішні палаци, прикрашені коштовним  камінням і деревами  діпа-врікша,
там грали музики,  танцюристи танцювали, а співці виводили пісень. Юнаки-врішнії
(рід ядавів) красувалися на колісницях, оздоблених золотом. Городяни з родинами,
хто пішки, а хто на  колісницях, сотнями  й  тисячами прибували  туди. Приїхав і
могутній  Балавіра,  захмелений вином, із  Реваті  і в  супроводі  музик. Багато
могутніх богів, царів і героїв удостоїли своєю присутністю  ту урочистість. Саме
там  Арджун, що прогулювався з Крішною, побачив Субгадру, його сестру, й відразу
закохався в неї. Крішна порадив йому викрасти Субгадру, бо хоча сваямвара (вибір
дівчиною чоловіка) і кшатрійський  звичай,  але невідомо, чи  вибере  вона  саме
його.

Все  так і сталося,  а Крішна  навіть  допоміг  Арджуні  викрасти  свою  сестру.
Дізнавшися, що дівчина пішла поклонитися горі Рай<263>ватаці, Арджуна на золотій
колісниці  теж вирушив туди. Субгадра тим часом, ушанувавши царя гір Райватаку й
усіх богів, обійшла на знак пошани  гору зліва  направо  й  вирушила до Двараки.
Обхід  зліва направо,  _прадакшіна_, дуже  давній обряд, який у індійців виражає
найглибшу повагу. При цьому здійснювач прадакшіни завжди повернутий правим боком
до того, довкола кого здійснюється обхід; цим він засвідчує свої добрі наміри.

Арджун підомчав до неї і підхопив дівчину на  колісницю.  Коли це почули  жителі
Двараки, то обурилися вчинком Арджуни. Тоді Баларама у вінку з лісових квітів, у
блакитному вбранні,  закликав їх  не гарячкувати, а  послухати Крішну. Той зумів
заспокоїти людей, і Субгадра  стала дружиною могутнього Арджуна. У нього під час
війни Крішна був колісничим, йому  він виклав своє філософське вчення, що склало
знамениту «Бгаґавадґіту» (АП, 547–549).

Окрім 12 знаків  зодіаку  ведійська астрологія  знає 27 сузір’їв  або накшатр  —
місячних стоянок. У  ведах ці 27 накшатр розглядаються як живі істоти —  дружини
Місяця-Чандри. Кожна з накшатр займає 13°  30’ зодіаку, тому кожен  знак зодіака
включає три сузір’я. У давнину гороскоп тлумачився з характеристики сузір’я, під
впливом  якого перебуває Місяць. Скажімо, «Шрімад-бгаґаваті», дуже давній текст,
мовить, що Крішна  народився  під винятково сприятливим  сузір’ям Рохіні. Рохіні
(10°  —  23°  20’  Тельця)  складається  із  42  зірок  у формі  дерева  баньян;
найяскравіша  з них  у греків  — Альдебаран. _Рохіні_ означає «Руда  корова».  У
ведах Рохіні — мати Балавіри (ВА, 142, 154).

У міфології пуран  27  накшатр доньки Дакші-Праджапаті,  одного  з десяти  синів
бога-творця Брахми. Дакша  віддав їх  заміж за Місяця-Чандру,  котрий кожен день
місячного календаря  проводить  з  однією  дружиною.  У  списку  цих  27  дружин
Місяця-Чандри  четверта  —   Рохіні,  а  двадцять  сьома  —  Реваті,   «Багата»,
«Добробутна».  Сузір’я  Реваті  (16° 40–30°  градусів  Риб)  включає  три зірки;
грецька назва його  — Piscium. Реваті, як  ми знаємо, звалася  дружина Балавіри.
Таким чином,  два  сузір’я-накшатри,  Рохіні й Реваті,  безпосередньо стосуються
Балавіри, землеробського божества. Що, звичайно ж, не випадково. Ми маємо справу
з землеробським  календарем, невіддільного від астральних культів.  Що засвідчує
землеробський характер населення, яке творило цей календар.

«Чхандоґ’я-упанішада» — одна з найдавніших і найпопулярніших пам’яток, пов’язана
з «Самаведою» («Ведою піснеспівів»), в одному з розділів мовить:<264>

«Кози — звук «хім», вівці — прастава, корови — удґітха, коні — пратіхара, людина
— нідгана. Це _реваті_, виткана на худобі.

Хто знає, що ці (вірші) реваті виткані на  худобі, той  володіє худобою, досягає
повного  терміну  життя, живе в блискові, багатий нащадками, великий силою.  Тож
нехай він не дорікає худобі — такий заповіт» (ЧУ, 67).

У  цій пам’ятці мовиться про взаємозалежність у ланцюжку істоти — земля — вода —
рослини  —  людина — мова —  річ (гімн «Ріґведи») — саман (краща частина річа) —
удґітха  (найкращий  із  звуків).  Кожна  наступна  ланка  —  основна   сутність
попередньої.   За  коментатором  Шанкарою,  земля  підтримує  всі  істоти,  вода
нерозривно пов’язана з землею,  рослини виникають із води, людське тіло живиться
рослинами,  мова  —  вища  здатність  людини,  річ —  найкраще  в  мові,  що  не
вимовляється, саман — найкраща частина річа, яка дає найбільшої радості співцеві
й слухачеві, удґітха,  або Ом  (Оум) — найкращий  із звуків, сутність  сутностей
(ЧУ, 146). Усіх різновидів саману десять: _ґаятрі_ — життєві сили,  _ратхантара_
— вогонь, _вамадев’я_ — злягання, _бріхат_ —  сонце, _вайрупа_ — дощ, _вайраджа_
— пори року, _шакварі_ — світи, _реваті_ — худоба, _яджняяджнія_ — частини тіла,
_раджана_ — божество. Все це разом складає саман. Ці різновиди саману послідовно
співставляються  з 10-ма різними  феноменами космічного й індивідуального плану,
на яких  вони відповідно «виткані». Водночас _хім,_прастава,_удґітха,_пратіхара_
й _нідгана_ в цитованому тексті — частини саману.

У Давній Індії жрецтво поділялося на  чотири  групи, а кожна група  належала  до
однієї  з  чотирьох  вед — «Ріґведи», «Яджурведи»,  «Самаведи» й  «Атхарваведи».
Кожна група  мала верховного жерця,  котрий і собі мав  трьох жерців-помічників,
які відповідали за певний  співочий і музичний елемент  ритуалу. Верховний жрець
із групи «Самаведи» (веда співу й мелодій) називався _удґатрі_ (або _удґатар_) —
він   був   провідним    співцем    гімнів   цієї   веди.   Його   помічники   —
_прастотрі_(прастотар_), _пратіхартрі_(пратіхартар_) і _субрахманья_, відповідно
«величальник», «стримувач»  і «прихильний до  брахманів». Вони виконували окремі
розділи «Самаведи», знали їхню  мелодику і очолювали хор жерців, коли ті співали
гімни,  написані  у відповідних  метричних  розмірах.  _Хім_,  або  _хімкара_  —
початкове звернення верховного  жерця-удґатара,  _прастава_  — наступний за  ним
спів прастотара,  _удґітха_  —  спів, виконуваний  удґатаром, _пратіхара_ — спів
пратіхартара після удґатара,  _нідгана_ — заключний вигук  удґатара <265> і його
помічників.  Цей п’ятирізновидний  саман  називається _панча-бгактіка_, а  п’ять
частин  саману  ототожнюються  з  п’ятьма  різновидами  світів  (земля,  вогонь,
повітряний  простір,  небо, сонце),  дощу  (передгрозовий  вітер, збирання хмар,
випадання  дощу, спалахи блискавок і грім,  дощ вщухає), вод (збираються  хмари,
іде дощ,  води, що течуть на  схід, води, що течуть на захід,  океан), пір  року
(весна, літо, дощовий  сезон, осінь, зима),  худоби  (кози, вівці, корови, коні,
людина)  й   життєвих  сил  (дихання,  мова,  око,  вухо,  розум).  Вшановування
п’ятирізновидного  саману  в  цих феноменах  приносить  шанувальнику  відповідні
блага.

Тож, наприклад, _хім_ для першого різновиду, тобто _ґаятрі_ — це розум, бо розум
—  перша серед життєвих сил; _прастава_  — мова,  бо  все  починається  з  мови;
_удґітха_  —  око,  найважливіше  з органів  чуттів; _пратіхара_  — вухо,  бо не
сприймає неприємних  слів;  _нідгана_ —  дихання, бо  під  час  сну  всі чуття й
почуття  упокоєні в життєвому диханні. Так і для  інших різновидів саману є свої
відповідники на рівні частин  саману.  Та оскільки цього вимагає наша  тема,  то
наведемо ще відповідники для восьмого різновиду самана — _реваті._Хім_ для нього
—  це кози, бо  вони  згадані першими серед тварин; _прастава_ — вівці, бо  вони
супроводжують  кіз; _удґітха_  —  корови,  бо вони  найголовніші  серед  худоби;
_пратіхара_ — коні, бо вони возять людей; _нідгана_ — людина, бо саме від людини
залежать  тварини, вона  — вищий  ступінь у розвитку тваринного світу. З  кожною
праставою, удґітхою та  пратіхарою пов’язується певне божество й  певні природні
та космічні  феномени. Наприклад, _прастава_ стосується мови, сонця,  що зійшло,
народження хмари, літа, повітряного простору, овець, шкіри, вітру, трьох світів;
_удґітха_ — очей, полум’я, полудня, дощу, дощового сезону, корів, м’яса, сонця і
тріади — вогонь, вітер, сонце тощо.

Як  бачимо,  термін  _реваті_  тут  стосується  саме  худоби.  Сузір’я  _Реваті_
стосується місячного календаря, з чого й висновок, що термін _реваті_ пов’язаний
із місячним  календарем.  І  що  ведійські  арії,  які  створили цей  календар і
користувалися  ним  (користуються   і  сьогодні),   були  осілим,  землеробським
населенням. Батьківщиною цих уявлень слід вважати і територію  сучасної України,
бо  звідси  вирушили  ведійські  арії до Індії,  де,  за  висловом  українського
індолога Михайла Калиновича, вони «тільки доспівували пісень, складених на своїй
прабатьківщині».

Схоже,  санскр. _rai_  —  «багатство», що має авестійський  відповідник,  здатне
пояснити  давній  <266>  слов’янський  термін  _рай_,  який  існував  задовго до
християнства і який досі не  має задовільного  тлумачення. Наше _рай_  — обитель
прабатьків, предків, праведних  людей;  ним також означається неземна країна, де
всього в достатку, де є все необхідне для радісного й безтурботного існування. А
це насамперед  асоціюється  з  багатством.  Вирази  _наче_в_раю_  (пор.  з  Лесі
Українки:                  _Ти_розкошуєш,_наче_в_раю,_за_що_тобі_сії_розкоші_!),
_раювати_(Нехай_так_щасливо_вікує,_наче_раює),_райське_життя_  означає передусім
«ні в чому не знати нестатків», «бути  забезпеченим усім».  Поняття раю існувало
ще в  язичницькі  часи —  це  засвідчують  українські  обрядові  пісні, зокрема,
колядки. Саме  слово _рай_  —  праслов’янське,  дохристянське,  його  не  змогли
заступити іномовні відповідники. Від слова _рай_, зазначає митрополит Іларіон, у
нас є багато топонімів, _Райгородів_, а князі  _Раями_ називали  свої двори (ДВ,
240–241).

Близькість до санскр. _rai_ — «багатство»  добре відчутне в українському парному
словосполученні  _яйце-райце_  з  відомої   однойменної  казки.  _Яйце-райце_  в
українському фольклорі — чарівне яйце, що містить у собі багатство, насамперед у
вигляді   худоби.   _Розбив_те_яйце-райце._Як_узяв_же_скот_вернути_із_того_яйця…
верне_та_й_верне_ (СУМ, 4). А найбільшим скарбом,  найбільшим багатством у давні
часи якраз і була худоба.

Компонент _рай_  містять і деякі складні  українські слова  й  вирази. _Райдуга_
(_Райдуга_воду_бере_на_дощ_), причому  тут слово  _рай_ пов’язується з  водою  і
дощем, а  поняття  про багатство невіддільне від понять _вода_ і  _дощ_ («скотій
бог» Влес стояв у Києві на березі Почайни,  тоді як інші язичницькі  боги стояли
на     Горі,     біля     двору     теремного);     _райдерево_      —     бузок
(_Несла_в_руках_розкішну_гілку_райдерева_).   Вираз  _ходити_в_рай_   стосується
обряду, пов’язаного з народженням  дитини. Існував звичай на другий день хрестин
обмивати руки породіллі й присутнім при  обряді людям.  Після чого всі  учасники
обряду, окрім самої породіллі, йшли  в шинок пригощатися коштом повивальниці. Це
й було _ходіння_в_рай_.






12. Рохманенко




Рохманенко Харко (РВЗ, 170; Білоцерківські полк і сотня).

Санскр.  _brahmana_, хінді _brahman_ —  жрець, що керує  жертвоприносинами (СРС,
470).

Давньоіндійське  суспільство  ділилося  на  чотири  стани   —  жерців-брахманів,
воїнів-кшатріїв, землеробів-вайш’їв (сюди ж відносилися ремісники й торговці) та
шудр, залежних общинників.  Найвище суспільне  становище з-<267>поміж  них  усіх
посідали жерці, священнослужителі  —  брахмани. Саме вони складали значну частку
соціальної еліти.

Згідно з дгарма-шастрами — релігійно-правовими приписами — брахмани мали навчати
вед,  бути  взірцем  добропорядної  поведінки  й  правдивими,  утримуватися  від
негідних вчинків,  дотримуватися  належних релігійних  приписів,  підтримувати в
своїй  оселі жертовний вогонь, оберігати корів від голоду  й спраги, здійснювати
щоденні обряди й необхідні жертвоприносини.

Брахмани  мали низку  виняткових  привілеїв,  зокрема, представники  всіх  інших
верств і станів мали виказувати їм повагу, підносити всілякі дари, їх  не  можна
було піддати смерті тощо.

Саме по собі народження в брахманській родині вважалося наслідком добрих діянь у
попередніх життях,  але  це  не забороняло  брахманам  займатися  хліборобством,
торгівлею, служити  у війську,  займати  високі  урядові  посади,  бути вченими,
суддями, поміщиками. Це особливо помітно в нинішні часи.

Сьогодні існує понад 1800 брахманських каст, які зводять свій родовід до того чи
іншого ведійського  мудреця.  Численні брахманські касти  отримують назви або за
заняттям, або  за місцем проживання — ці назви стають частиною імені чи прізвища
брахмана.

В  Україні з  давніх  часів  знали  про  рахманів-браманів-брахманів.  Найранішу
писемну  згадку про них подає «Влесова книга», написана волхвами  (слов’янськими
жерцями) в  ІХ  столітті, ще до прийняття Володимиром християнства. Дощечка 37-а
цієї  пам’ятки починається словами:  «Се  б’є  крильми Мати-птиця,  що браманове
йдуть  на  нас»  (ВК,  124).  У  цій  же  пам’ятці  зустрічається  багато  інших
«індійських» реалій, зокрема,  божества  Індра,  Кришень, Вишень, Сур’я, Тваштар
тощо.

У «Повісті врем’яних літ» літописець  Нестор схвально  відгукується про уктріан,
відомих своїм  благочестям. А  в  другій  редакції  «Історії»  Татищева читаємо:
«Уктриане,   глаголемые   брахманы  астровници   иже  от   прадед  наказанием  и
благочестием  прославляяся,  мяс не едят, ни вина пиют  и  никоея злобы  творят,
страха ради  вкорененного им, ибо паче хранят предания прилежащих  к  ним индов»
(Яценко, 61–68).

Тобто уктріани — це  брахмани, й вони пов’язуються  з  індійцями.  Тут  очевидна
схожість уктріан з бактріанами, бактрйцями,  насельниками стародавньої Бактрії —
_Бактріани_. І  справді, давня  індійська традиція має  бактрійців  за  колишніх
вихідців  з кшатрійських, воїнських  племен,  що поз<268>булися свого колишнього
статусу через недотримання брахманських приписів. Таке саме ставлення індійської
традиції і до шаків-скіфів.

В уявленнях  українців  рахмани  — святі  люди, праведники.  Про  них українські
дослідники  зібрали чималий фактичний матеріал в  різних куточках України. Павло
Чубинський, котрий одним із перших  звернув увагу на  побутування в українському
фольклорі праведників-рахманів, пише,  що  рахмани  — християни, вони  не  мають
власного  літочислення  і тому  святкують  Великдень тоді, коли до  них  допливе
шкаралуща з  яєць. Тому  серед українців  існує звичай Великої  Суботи  викидати
шкаралущу  з  яєць у  річку. Шкаралуща через три  з  половиною  тижні допливе до
рахманів, і ті починають своє свято,  яке називається Рахманський Великдень (МВ,
І 218).

Олекса   Воропай   відзначає,    що    найдавніша    літературна   згадка    про
рахманів-брахманів  зустрічається ще  в літописі Нестора,  котрий посилається на
Георгія Амартола, що  в  другій  половині ІХ  ст.  написав  свою хроніку, одне з
найстаріших джерел слов’янської історичної літератури. Одночасно О.Воропай подає
повніші дані про рахманів і Рахманський Великдень. Це свято відзначають двадцять
п’ятого дня  після Великодня  —  воно  ще  називається  Переполовення  або Права
Середа. Ось один із записів, що його дослідник зробив на Полтавщині:

«Як  їдять  крашанки  на  Великдень,  то лушпиння збирають і несуть до  річки та
кидають  його на воду.  Вода  понесе  те лушпиння  десь  далеко  аж  до  моря до
рахманів; припливе  воно  до  них на десяту  п’ятницю,  тоді й  буде Рахманський
Великдень» (ЗНН, 48).

На  Херсонщині  вірять, що  в ніч на  Рахманський  Великдень сходяться до церкви
мерці  на  всенощну  —   співають,  моляться,  а  потім   розговляються  дарами,
принесеними їм  на  проводи.  Тому  тут  Рахманський  Великдень  ще  називається
_Навським_, бо в давньослов’янській мові _навей_ — «мрець».

На це свято гріх працювати, хто ж так  не чинить, того бог карає. На  Поділлі О.
оропай чув легенду, що на це  свято сестра з братом поїхали в  поле орати й були
покарані за  це:  разом із волами й плугом обоє провалилися під землю і над ними
постала висока могила. І якщо на Брахманський Великдень підійнятися на цю могилу
й прикластися до неї вухом, то можна почути,  як  сестра і брат погейкують волів
(ЗНН, ІІ 48–50).

Подібну легенду,  але вже  з  Галичини, наводить  і  Степан  Килимник,  ще  один
український дослідник  «рахманської» теми. Один селянин на Рахманський Великдень
поїхав  орати  поле  і провалив<269>ся під  землю разом  із погоничем,  плугом і
волами.  А  коли на  це свято прикластися вухом  до  землі, то можна почути,  як
погонич благає порятувати його (УР, ІІ 223).

С.Килимник подає  деякі інші подробиці щодо рахманів. Звичай кидати  шкаралущу з
яєць, призначених для  освячення,  в  річку, поширений в Україні  й  зберігся до
початку  ХХ  століття.  Коли  кидають  у воду ту шкаралущу, то або  мовчать, або
повільно  проказують:  «Плиньте,  плиньте   в  рахманські  краї,  про  Великдень
сповістіть…»

Святкували Рахманський Великдень четвертого тижня після Великодня, в середу. Цей
день  вважається  святим,  ніхто нічого  не  робить,  можна тільки поратися коло
худоби. Зазвичай  на це свято їздили на ярмарок. Подекуди цього дня печуть паски
й красять яйця. У багатьох місцевостях України на Рахманський Великдень ідуть до
лісу,  ламають  березове гілля.  Вважається,  що  це віття  помічне  при  деяких
недугах.

Дослідник  зазначає,  що  в  українській  народній  творчості,  серед  численних
сказань-апокрифів є оповіді про  рахманів  і Рахманський Великдень. За ним, десь
далеко, в раю, живуть блаженні люди рахмани. Одне сказання мовить, що цей рай на
острові, інше — що під землею. Сказання  про блаженне життя рахманів, навернених
у  християнських легендах  на праведних  християн,  чи не найкраще, на  думку С.
илимника, подано в  «Ходінні Зосими до  рахманів». Преподобний Зосима сорок днів
нічого  не їв і благав Бога показати йому країну блаженних. Бажання його збулося
— після деяких пригод він опинився  в  землі рахманів, пробув серед них 7 днів і
побачив зблизька їхнє життя.

Рахмани день і ніч моляться, харчуються земними плодами й п’ють солодку воду, що
б’є  з  джерела  з-під кореня  священного  дерева.  Вони  не  знають  винограду,
залізного посуду, ножів. У  них немає осель, вогню, золота й срібла, одягу. Коли
в подружжя народжується двоє дітей, рахмани розлучаються і живуть цнотливо. Вони
сплять  у печерах  на землі, підіславши листя. Янголи  прилітають до  рахманів і
сповіщають про праведних і  грішних людей, і скільки кому визначено жити. У піст
рахмани, замість плодів з дерев, живляться манною, що сиплеться з неба. По цьому
вони знають  і про зміну  часу. Рахмани живуть від 100 до 360, і  навіть до 1800
років. Вони знають, коли настане  їхня смертна година  і  вмирають без остраху і
мук.

Один подільський  переказ  мовить, що шкаралуща,  яку люди кидають у річку, поки
вона  допливе  до рахманів, стають цілими <270> яйцями. Одне яйце припадає на 12
рахманів, і їдять вони це яйце цілий рік, доки знову настане їхнє свято (УР,  ІІ
221–222).

Митрополит   Іларіон  (Огієнко)  уточнює,  що   Рахманський   Великдень   інакше
називається Наським, що шкаралуща від освячених крашанок пливуть до Чорного моря
і припливають  до рахманів якраз  на Переполовення, тобто коли припадає половина
часу  (25 днів)  від Великодня  до  Трійці. І  додає, що мерці  здавна звуться в
Україні рахманами,  що живуть вони на південному сході в  далекій країні. Бо, за
уявленнями українців, сторона, в якій сходить сонце — блаженна, там вічна весна,
вічне світло  й тепло. На сході живуть і померлі — рахмани або брамани. На думку
дослідника,  рахмани — це індійські брахмани,  а  різні  наші подорожні до Індії
поширили відомості про рахманів-брахманів (ДВ, 242, 290).

Українська письменниця Наталя Кащук  у статті «Рахманський Великдень» називає це
свято днем вселюдського прощення і додає, що  молоді й старі цього дня ідуть  до
потоків, а дівчата й хлопці стрибають через воду й вогонь — вибирають собі пару.
І щаслива буде та  сім’я, яка  спарувалася на Рахманський  Великдень. В  дійстві
цього свята виразно відлунюють  язичницькі благання-заклинання, єднання людини з
природою.

В українців слово _рахман_ має  два значення:  «мешканець міфічної  місцевості»,
«праведний християнин» і «жебрак», «старець», «прохач». Останнє навіть відбилося
в   приказці:  _Поти_рахман_плохий,_поки_собаки_не_обступили_   (СУМ,   ІV   7).
Прикметник _рахманний_ означає «сумирний», «лагідний». Це означення вжиткове  як
щодо людей, так і щодо тварин (_рахманний_кінь_), землі (_рахманна_земля_) тощо.
Сучасні поети знають і _рахманну_журбу_.

Існує,    як    ми    бачили,    й    означення    _рахманський:_На_Юра_-_Івана,
на_Рахманський_Великдень_ (СУМ, IV 7). Митрополит Іларіон,  з  посиланням на  В.
лавюка  подає примовки: _віддасть_на_рахманський_великдень_ (тобто бозна-коли) й
_постимо,_як_рахмани_ (ДВ, 242).

Подібні факти засвідчено й у білоруській мові. «Туровський словник» подає кілька
слів, похідних від _рахман_, та самого слова _рахман_ не фіксує, хоча воно, поза
сумнівом, було відоме білорусам. Це іменники рахманеча й рахманіна  з  однаковим
значенням   «дуже   спокійна  людина»,  «тишко»:  _Попаліса_на_такіх_рахманечоу,
а_ек_бу_на_бойкіх,_то_й_голова_злецела_б_ або: _Рахманіна_да_добрец_чоловек_ее_.

Прикметник _рохманезны_  у білоруській мові означає «дуже спокійний», «винятково
мир<271>ний»: _Вон_чоловек,_таке_рохманезно_целя_!

Як і  в  українській  мові рахманний, так  і  в  білоруській  мові рахманы мають
близькі значення:

1) спокійний,         лагідний,          тихий:          _А_інша_корова_рохмана,
то_й_одзін_чоловек_можа_пераняць_;

2) несмілий, соромливий: _Была_рахмана-рахмана,_да_потом_стала_смела_;

3) покірний, слухняний: _На_рохманого_нарваліса,_да_усе_его_и_его_посылаюць_;

4) приручений,    свійський:    _На_зіму_буська_кінулі,_да_такі_ужэ_буу_рахманы,
да_замерз_недзе_ (ТС, IV 287).

Як бачимо, і в  білоруській мові існує дві форми  слова — _рахманы_ й _рохманы_,
як і в українській  — _рахманний_ і _рохманний_. Тому не  дивно,  що в українців
існують і дві форми прізвища — _Рахманенко_ й _Рохманенко_.

_Рахман/рохман_ стало  основою і для інших  українських прізвищ: _Рахман-Рохман,
Рахманин-Рохманин,_Рахманюк-Рохманюк,_Рахманець-Рохманець,
Рахманченко-Рохманченко_Рахманний-Рохманний_тощо.  А також для українських назв:
історичне місто  _Рахманів_ на Чернігівщині,  _Рахманівка_  на Дніпропетровщині,
_Рохманів_ на  Тернопільщині. Село _Рохманів_ було  в колишньому  Стародубському
повіті (ОЛУ, 143).

Таким  чином,   зі   сказаного   випливає,   що  українці  віддавна  знали   про
рахманів-брахманів, причому знали не з чиїхось уст, а  з  власного  досвіду.  Бо
інакше  вони  не  могли  так  рясно й глибоко  відбитися  в українських  святах,
прізвищах,  назвах і  фразеологізмах.  Українці знали  рахманів іще в язичницькі
часи, а це заперечує  твердження деяких дослідників, буцімто українці взнали про
рахманів   лише   після   прийняття   християнства,    коли   набули   поширення
церковнослов’янські пам’ятки. Степан Килимник підкреслює, що найбільш характерне
й  загадкове те, що  Рахманський Великдень відомий  тільки  в Україні, причому з
дуже давніх часів (УР, ІІ  221).  Олекса Воропай і собі доходить висновку, що це
свято  — залишок стародавніх, іще дохристиянських  вірувань українців  (ЗНН,  ІІ
50).  Український  фольклор зберігає пам’ять про те, що  рахмани жили на півдні,
біля  Чорного  моря,  де  колись  існувала  _Сіндика_  (Сіндська Скіфія),  тобто
_Індія_. Ще одна _Сіндика_-_Індія_, про яку пише  Геродот  у V ст. до н.е., була
на Таманському півострові. А сінди-сувіри, тотожні слов’янським сіверам, входили
до тисячолітньої Боспорської держави, попередниці Київської Русі.

Що  ж  до  прізвища  _Рохманенко_в козака  Білоцерківського полку,  то воно  тим
«індійськіше»,  що  <272>  носій його  має ще  й  ім’я  _Харко_. А це  ім’я може
пов’язуватися  з Вішну та Шівою,  які мали відповідно  імена _Харі_ та _Хара_. А
саме  з   поклонінням  Вішну  чи  Шіві   й  пов’язані  рахмани-брахмани.  Та   й
Білоцерківський  полк  має низку  козацьких  прізвищ із відчутним  індоарійським
відтінком.  І  найперше з них — _Мазепа_. Про нього ми  вже мали  нагоду  писати
(ТРС, 166–176).






13. Рудрименко




Рудрименко Федір (РВЗ; 277; Кальницький полк, сотня Дашовська).

Санскр.  _rudra_   —   1.   ведійське  божество,  що  уособлює   руйнівну  силу,
ототожнюється з  Шівою;  2. одинадцять божеств — «ревунів», які  є  проявленнями
Шіви-Рудри, підлягають йому й уособлюють бурю (СРС, 546).

В пантеоні «Ріґведи» Рудра уособлює руйнівну силу грози. Тут він займає незначне
місце  й  відособлюється  від інших  богів.  Згодом значення  його  зростає, він
починає  ототожнюватися з індуїстським Шівою, і ім’я _Рудра_ стає епітетом Шіви.
У  ведах  Рудра  зображається  мисливцем  у  шкурі,  із  синьо-чорним  волоссям,
заплетеним  у  вузол,  озброєний луком  і  стрілами,  які іноді сприймаються  як
блискавки. Тому Рудра ще традиційно трактується як бог грози й бурі. Але у ведах
його  стріли сприймаються як хвороби.  Рудру благають  не метати їх, не насилати
нищівних недуг. Смерть  від недуги — це смерть від руки Рудри, вона  одмінна від
інших  смертей. Головна недуга, яку насилає Рудра  —  лихоманка, джвара (jvara),
тому одне з його  імен — _Джвара_ (хінді _jvar_, споріднене з укр. _жар_, що має
і значення «пропасниця», «лихоманка»). Асоціюється з червоним кольором, через що
одне з  тлумачень імені  _Рудра_  —  «Червоний»,  «Багряний», «Рудий». Зооморфні
атрибути  Рудри:  вепр  або бик. Гімни  «Ріґведи»  виражають острах  перед  його
гнівом. Він  насилає  на  людей  недуги  й  порчу на  худобу,  його просять  про
милосердя, йому підносять «відкупні» пожертви. Він водночас губитель і охоронець
худоби, його  найчастіший у ведах епітет —  _Пашупаті_, «Батько/Владика худоби».
Худобу приносять йому в пожертву, щоб умилостивити його.

Рудра пов’язується з  тваринами взагалі,  особливо зі зміями.  У  зміїній подобі
іноді  зображаються зловісні  супутники  його  — рудри.  Рудра пронизує  стрілою
бога-творця Праджапаті (батька живих істот) за статевий  зв’язок зі своєю дочкою
Ушас. Після цього Праджапаті в  подобі оленя піднісся на небо, де  став сузір’ям
_Мріґашірша_ (досл. «Оленяча голова», частина <273> Оріона), Ушас стала сузір’ям
_Рохіні_,  а  Рудра  став  зіркою  _Мріґав’ядга_  (досл.  «Полювальник  оленя»),
ототожнюваною з Сіріусом.

У ведах  Рудрі присвячені жертвоприносини  _сака-медга_ (санскр. _medha_ тотожне
слов. _мзда_). Це осінні  жертвоприносини завершують рік ведійського ритуального
календаря.  Рудрі,   як   всюдисущому,   приносять   пожертви  на   роздоріжжях.
Передбачається доарійське походження деяких рис його культу (ИДС, 379–380).

Рудрі у ведах присвячено лише кілька  гімнів,  його  ім’я  згадується тут рідше,
аніж Вішну. Проте згодом  він  займає одне з чільних  місць  в  індуїзмі.  Ще  у
ведійську епоху він відіграє значно важливішу роль, аніж можна судити  з частоти
згадок про нього.

Рудра втілює руйнівні сили тих стихійних явищ, які в позитивному аспекті втілені
в  образі  Індри. Він  несамовитий і руйнівний,  як хижий  звір, його  називають
«червоним вепрем небес» (І, 114.5). Присвячені йому гімни виражають острах перед
його страхітливими  стрілами  й  гнівом. З усіх ведійських  богів Рудра найбільш
демонічний. При обряді, промовляючи його ім’я,  належить торкнутися рукою води —
ця магічна дія має відвернути біду.

Та якщо Рудра насилає  на людей та  худобу недуги й пошесті, то він  і найперший
цілитель,  найславетніший  із  лікарів.  Пізніше  у  зверненні  до  Рудри  часто
вживається епітет  _Шіва_, витлумачуваний іноді як  «Милостивий», хоч  є й  інші
тлумачення  імені  _Шіва_  (ИВЛ,  74). Цей  епітет став  його  основним  іменем,
витіснивши ім’я _Рудра_.

Його  ім’я — _Рудра_ найчастіше тлумачиться як  «Рудий», «Червоний»  (пор. англ.
_red_,  нім. _rot_, рос. _рдяной_ — «червоний»). У «Ріґведі» він і справді часто
зображається червоним,  рудим, асоціюється з червоним кольором. А в Давній Індії
цей колір символізує смерть, певно,  за кольором крові. Червоні предмети вживані
при магічних  діях,  що мають  за мету  спричинити смерть, засудженого до страти
вдягають  у  червоне,  червоні  вінки  кладуть  при  поховальному  обряді  тощо.
Загиблого козака  окривали червоною  китайкою. Водночас червоний колір  уособлює
воїнський стан, кшатріїв.

Рудра  особливо  пов’язаний  зі  зміями, як  і індуїстський Шіва.  Слово рудра у
множині — рудри означує цілий розряд міфічних  і досить зловісних істот. Рудри —
супутники Рудри, моторошний супровід його. За його волею, це воїнство нападає на
людей і худобу, несе хвороби й смерть. Рудри уявляються в подобі змій. Пізнішого
Шіву також супроводжують всілякі страхітливі  демонічні істоти. Напис, знайдений
на Мол<274>даванці в  Одесі, містить ім’я _Butanat_. Це одне з імен Шіви-Рудри —
_Bhutanath_, яке означає «Цар бгутів». Де _бгути_ — якраз і є тими злими духами,
що супроводжують цього бога.

Рудри вважаються дітьми Рудри, але частіше його синами постають у «Ріґведі» інші
міфологічні істоти  — _марути_, іноді ототожнювані  з рудрами. Марути — божества
бурі  або  буревію,  тотожні _марицям_  «Влесової  книги»  й «вітрам,  Стрибожим
внукам» «Слова о полку Ігоревім». Вони — сини Рудри й Прішні, плямистої чи рябої
корови-хмари. Проте образ матері марутів у «Ріґведі» малозначущий і невиразний —
його прийнято розуміти як уособлення грозової хмари. Але в деяких текстах Прішні
означає Земля (СРС, 406).

Хоча марути й сини Рудри, вони, проте,  більш пов’язані з Індрою. Вони складають
його бойову дружину, яка супроводить царя богів  і  ватажка небесного воїнства в
битвах з асурами.  Це загін юних воїнів у золотих обладунках, озброєних  списами
або топірцями. Ось як описує їх «Ріґведа»:

«О  марути,  ви несете списи на плечах, на  руках ваших  — золоті  браслети,  на
грудях — золоті прикраси,  ваші  колісниці  виблискують,  ви  тримаєте  вогнисті
блискавиці в руках, і золоті шоломи увінчують ваші голови» (V, 54.11).

Марути метають громові  стріли, їх несуть по небу несамовиті вітри. Окриті дощем
чи  хмарами,  вони застилають око-Сонце, творять пітьму посеред  днини, напоюють
землю  дощами,  проганяють спеку й  посуху.  Марути буйні й моторошні,  як  дикі
вепри, вони рикають, як леви, сіючи довкола моторош. Земля, гори й небо тремтять
від  страху перед ними.  Немов дикі слони, вони  трощать дерева, колесами  своїх
колісниць розтинають пагорби.

Марути беруть участь у битві Індри з Врітрою, відлуння  про  яку й досі зберігає
український  фольклор, особливо веснянки й казки.  «Ріґведа» мовить про марутів,
що вони  живуть  у горах, звідки й здійснюють наскоки  на світ.  Ще мовиться, що
вони  прилітають  з  моря  або  з  чужини.  Деякі  дослідники  зближують  їх  із
касситським богом Маруттою, а також із латинським Марсом. Німецький дослідник П.
іме  виводить  назву  марути  з  індоєвропейського  _mar+ut_  або  _mar+vat_  із
значенням  «із  моря  віючі»  (РВ,  297).   Таке   тлумачення  дивовижним  чином
перегукується   зі  «Словом   о  полку  Ігоревім»,  де  сказано,  що   _«…вътри,
Стрибожи_внуци,_въють_съ_моря_стрълами_на_храбрыя_плъкы_Игоревы_».         Тобто
виходить, що і в давньоукраїнській пам’ятці йдеться про марутів, божеств вітру й
бурі. А оскільки  во<275>ни — Стрибожі внуки, тобто Стрибожі нащадки, то з цього
випливає, що  Стрибог  тотожний Рудрі,  що _Стрибог_ — одне  з імен Рода, бо Род
відповідає  ведійському  Рудрі. Таким чином,  на українських теренах маємо  такі
відповідники   Шіви-Рудри:    _Род,_Влес/Велес,_Стрибог,_Бутанат,_Махадава_   (з
напису, знайденому в Білгород-Дністровському, давній Тірі).

Індолог Наталя  Гусєва співвідносить ведійського  Рудру зі  слов’янським  Родом,
оскільки образи обох богів зберегли чимало спільних рис, які промовляють за їхню
ідентичність  в епоху,  яка  передувала  відходові  індоаріїв до  Індії зі своєї
прабатьківщини (Гусева, 87). Борис Рибаков, дослідивши «Поученія», складені в ХІ
— ХІІ ст. для боротьби з язичництвом, дійшов висновку,  що  «…  язичники вважали
Рода божеством неба, що володів дощами, і творцем світу,  котрий  вдихає життя у
все живе».

Характеристики  Рода  повністю  співпадають з  характеристиками  Рудри у  ведах.
Значення  імені  _Рудра_, що  його  дають  санскритські  словники  — «могутній»,
«грізний», «ревучий» і водночас «милостивий», «гідний славлення». Імена  Рудри й
Рода також пояснюються як «Рудий»  (санскр. _rudh_ —  «бути рудим/червоним»). Із
ним співвідносні слов. _рудий,_руда_, яке має і значення «кров». Співставні тут,
очевидно, й  укр. _рід_  (рос. _род_),  які  охоплюють  семантичне  коло давньої
лексики й велику кількість найрізноманітніших понять, пов’язаних з уявленнями  й
про кровноспоріднені відносини.

Веди містять  іще  одну версію про  походження  імені  _Рудра_.  Праджапаті  був
господарем  дому, а його господинею була  Уша —  Вранішня  Зоря. Через рік у них
народився  хлопчик, і він весь час плакав. Батько сказав йому:  «Чого ти  плачеш
увесь час?» А той відповів: «Плачу, бо мені досі не дали імені». Тоді Праджапаті
мовив: «Ти  —  Рудра!» Його назвали  _Рудра_, «Плаксій»,  бо він він усе плакав.
Санскритська  дієслівна  основа  _rud_ споріднена з  укр.  _ридати_ — «плакати».
Варто зазначити, що  ім’я _Рудра_ тлумачиться і як «Ревун»,  а укр.  _ревти_ теж
має значення «плакати».

Значення  «сяючий»,  «блискучий», що їх теж  дають словники  на означення Рудри,
підтверджують, що Род і Рудра вважались і богами грози, вогню, блискавки.  Рудрі
приписується і функція запліднювача, в «Ріґведі» про нього мовиться:

«О  Рудро,   ми   хочемо   знову  відродитися   в  дітях…   Мене  надихнув  бик,
супроводжуваний марутами, (своєю) сильною життєвою снагою… Змилуйся ж наді мною,
о бику!  Я підношу високу  молитву до високого, рудого, світлого  <276> бика… Ми
оспівуємо буйне ім’я Рудри» (РВ, ІІ 33; І 6–8).

Рудра у  ведах  — дворукий  рудошкірий і вродливий воїн,  довершеної статури,  в
золотих прикрасах, з луком і стрілами або  палицею.  Відоме лише одне достовірне
зображення Рудри в індійській скульптурі — в одному з храмів Еллори (VIII  ст.),
де  він  постає в  подобі десятирукого бога,  котрий  у  гніві  стрясає  всесвіт
(Гусева, 88–90).

Рудру  благають  не вбивати ні  старого  ні  малого,  ні батька  ні  матері,  не
завдавати  шкоди тілу, сімені, життю, коровам і коням. Смерть  Рудра  посилає  і
безпосередньо, і через отруту, і  через лихоманку. Живе він на півночі, з  якою,
за уявленнями  індійців, пов’язується  все погане.  Рудра  юний, швидкий, дужий,
неподоланний.  Він  посміхається, як Сонце,  він  —  великий асура небес, бик  —
батько світу. Живіт у нього чорний, а спина червона, у нього — синя шия, сам він
—  мідянистої  забарви,  живе  в горах,  носить  тигрячу  шкуру. Він  — витязь у
тигровій шкірі. Оточений зооморфними символами статевої снаги. З  ним пов’язують
поняття  життєвої сили.  Рудра відноситься  до  комплексу «смерть —  родючість —
життя».  Його  називають Тр’ямбака  — «Триматерний», що  має трьох матерів — три
космічних  царства. Символ творчого начала  Рудри — лінґа, фаллос, що сходить до
давнього  культу родючості. Стилізоване  зображення лінґи —  неодмінний  атрибут
місць, пов’язаних із Шівою-Рудрою. Рудра вважається сином Брахми — він вийшов  з
його голови. Відноситься до атмосферних  богів,  тобто до богів,  які замешкують
між  землею  і небом (Аґні, Сома, Брихаспаті належать до  земних,  Мітра, Вішну,
Варуна, Сур’я — до небесних) Рудра — владика цілющих рослин (МНМ, ІІ388–389).

«Шатапатха-брахмана» (І 7.3.8) мовить про неабияке поширення  культу Рудри, його
під різними іменами шанували в різних  краях. Ведійські тексти  зберегли  згадки
про  те, що  під іменем _Шарва_ йому поклонялися в країні Прач’я  (на  території
давньої Маґадги, нині —  штат  Біхар), під  іменем  _Бгава_ —  в країні  Бахліка
(стародавня Бактрія). Прикметно,  що  Бахліка (Балхіка)  в  епосі —  країна,  де
нехтуються брахманські  й  релігійні приписи,  де  люди  навіть у  священні  дні
порушують  праведність  і  віддаються розвагам.  Ця  країна часто асоціюється  з
місцевістю Шібі,  де, за  античними авторами, був поширений культ  Діоніса  (ИД,
512–513).

Індійський  епос  містить  легенди  про  те,  що Рудра  силоміць  захопив високе
становище серед богів.  Його часто називають _Махадева_ — «Великий бог». Напис з
іменем _Маха_<277>_дава_, який датується ІІ — ІІІ ст., знайдено в давньому місті
Тіра в гирлі Дністра (нині Білгород- Дністровський).

Рудра  висувається  на перший план,  відтіснивши головні  ведійські  божества. У
трімурті-трійці-тріаді богів Рудра зайняв місце бога-руйнівника — певно, ця його
функція  вважалася центральною.  Проте для  шіваїтів  важлива і  творча  функція
Шіви-Рудри. Він бог шмашанів — місць спалювання трупів,  але й бог відлюдників і
йоґів, він сам — бог-аскет.

День  Рудри-Шіви — понеділок. Всі щирі шіваїти цього дня відвідують  храми,  щоб
ушанувати священну лінґу — символ творчої енергії бога. Він — бог-запліднювач, і
тисячі  прочанок  навіть  сьогодні  йдуть  в  уславлені  храми  Шіви-Рудри,  щоб
притиснутися животом до цього  символу бога,  благаючи послати їм  нащадків.  На
видрукуваних паперових іконах Шіва-Рудра сидить, підібгавши ноги й поклавши руку
на  розведені коліна. Він сидить  на розстеленій  оленячій шкурі,  шкурою окриті
його стегна. Він поринутий у безмовні роздуми, бо творить думкою.

У храмах Шіви-Рудри  практично  не буває  інших  зображень,  окрім шівалінґама —
лінґи Шіви. Його витесують із каменю  і вміщують углиб  темного  закутка. А  над
лінґою підвішують діряву  посудину, з якої постійно капає  вода. Шівалінґам,  як
правило, зображається  разом із _йоні_ (укр. _лоно_) — кільцем  при його основі.
Йоні  символізує  жіноче  начало  —  _шакті_  (досл.  «сила»).  Вона  символізує
пробудження чоловічого творчого начала.

Споруда атомного реактора на острові Тромбей біля Бомбея (нині офіційна назва  —
_Мумбаї_)  точно  відтворює  форму  шівалінґама.  Бо  Шіва-Рудра, за  уявленнями
індійців, панує  над енергією Всесвіту,  саме від  нього залежить її творча  або
руйнівна могуть.

Давньоіндійська філософія мовить, що все суще складається з найдрібніших часток,
що ці частки перебувають у безперервному русі. Ритм цього руху обумовлює життя і
зміни матерії.  А  найкращим способом вираження  ритму є танок. І тут Шіва-Рудра
постає  втіленням _Натараджі_ — «Царя танцю».  Він  утілює  в своєму танці  ритм
обертання  планет  на небозводі,  ритми пульсування крові  й припливів  енергії,
тобто всі ритми світотворення.

Тому  невипадково,  що  ім’я  Рудри,  цього  верховного  ведійського,  а  згодом
верховного  індуїстського божества  Шіви,  широко відбилося в індійських іменах,
назвах і важливих соціальних термінах.  Це,  насамперед, численні царі з іменами
_Рудрадева,_Рудрасена,_<278>  _Рудраварман,_Рудрасінха,_Рудрадаман_   тощо,  які
правили з початку  І тис. і до ХІІІ ст. Щодо імені Рудрадаман, то  давні джерела
мовлять, що воно належало шакському, тобто скіфському правителеві, котрий правив
в Західній Індії  в ІІ ст. З чого випливає,  що й шаки-саки,  як називали скіфів
індійці  та  іранці,  поклонялися  Рудрі.  А   оскільки  середньоазіатські  саки
споріднені з причорноморськими  скіфами, то є підстави вважати, що Рудрі напевне
поклонялись   і  скіфи.   Давні  джерела  знають  і  шакську  принцесу  на  ім’я
_Рудрадграбгаттаріка_,  що   стала  дружиною  індійського  царя  кінця  ІІІ  ст.
(Varadapande, 62). У ХІІІ  ст. джерела  знають царицю _Рудрамбу_ (DI,  III 284).
Сама дружина  Рудри  звалася  _Рудрані_, тобто «Рудрина». Саме  на  означення її
найбільше імен з компонентом _Рудра:_Рудра_  — «Яра»,  _Рудрамба,_Рудрамбіка_  —
«Гнівна  мати», _Рудрапрія_ —  «Улюблениця Рудри»  (санскр. _priya_ споріднене з
укр. _приязнь,_приємний_),  _Рудрапатні_  —  «Дружина  Рудри»  (санскр.  _patni_
споріднене  з  укр.  _пані_),  _Рудрасундарі_  — «Красуня Рудри»,  _Рудракалі_ —
«Гнівна  й Чорна»,  _Рудрачанді_ —  «Ревуча богиня», _Рудрабгайраві_ — «Гнівна й
страхітлива» тощо (HN, 345).

Крім  того,  елемент _Рудра_  входить і в імена  інших  богів. _Рудрарі_, «Ворог
Рудри»  має Кама,  бог кохання, якого спопелив у  гніві Шіва своїм  третім оком,
коли той нишком пустив у Шіву любовну стрілу;  _Рудраґарбга_, «Плід Рудри» — бог
Аґні; _Рудрасута_, «Народжений Рудрою», _Рудратаная_, «Нащадок Рудри»  — Сканда,
син  Шіви-Рудри, бог війни; _Рудрасакха_,  «Приятель  Рудри» — бог  багатства  й
охоронець земних скарбів, обоє живуть у Гімалаях.

В  «Океані сказань» кашмірського  поета  Сомадеви  (ХІ  ст.)  згадуються  купець
_Рудра_, брахмани _Рудрасома_ та _Рудрашарман_  (Серебряков,  214). У ІХ ст. жив
дослідник  і  теоретик  давньоіндійської  поетики  Рудрата;  вішнуїстський  поет
Рудрабгатта жив наприкінці ХІІ ст.

_Рудра-Хімалая_  —  гірський  ланцюг  на північних  відрогах Гімалаїв,  де  бере
початок священна Ґанґа, яка спустилася з небес на землю завдяки Шіві-Рудрі.

Рудравас, «Обитель Рудри» — назва гори Кайласа в Гімалаях, де, вважається,  живе
Шіва. Рудравас також — друга назва Варанасі  (Бенареса, Каші), визнаного  центру
індуїзму, одне зі священних індійських міст.

_Рудраварта_ й _Рудракоті_ —  назви місць прощі, де, вважається, можна омитися в
священних  водах, змити всі гріхи  й  урятувати від усіляких  лих  свій рід (АП,
177).  _Рудрамарґа_,  «Шлях Рудри»  —  священне місце,  в  якому той, хто  <279>
постуватиме  лише  один  день  і одну  ніч,  досягне  царства  Індри  —  сварґи.
_Рудрапраяґа_, «Праяґа Рудри» —  священне місце, де  ріка Мандакіні зливається з
Ґанґою.

«_Рудрахрідая_» і «_Рудракша_-_джабала_» —  назви двох упанішад, які пояснюють і
трактують  прихований зміст вед;  перша з  них відноситься до «Самаведи»  («Веди
наспівів»), а друга — до так званої «Чорної Яджурвади» (Сыркин, 16).

_Рудракша_,  «Око Рудри» — священне для індусів дерево (_Elaeokarpus_ganitrus_).
З  його твердих ягід або  кісточок, що нібито утворилися зі  сліз Рудри, роблять
чотки —  їх шанувальники Шіви-Рудри носять  на  руці,  шиї, голові  (Мукундорам,
225).  _Рудравіна_, «Віна  Рудри» —  первісно двострунний,  потім чотириструнний
щипковий музичний інструмент, що його мусульмани після приходу  в Індію називали
рубаб (Там же,  193).  _Рудрабгумі_, «Земля  Рудри»  — місце на березі ріки,  де
спалюють небіжчиків, _шмашан_.

У зв’язку з тим, що печеніги й половці виявляють спорідненість  із раджпутами, а
між  Україною  і  Раджастханом є  численні топонімно-гідронімні  паралелі,  слід
зазначити,  що культ  Шіви-Махадеви  — найпоширеніший  у  раджпутів, як і  культ
пов’язаних із  ним богинь-матерів. Раджпути частіше називають  Шіву  _Махадев_ —
«Великий бог». І Шіву, і Вішну вони називають  іще _Бгаґван_, тобто «Бог». _Ван_
в  імені  _Бгаґван_  —  суфікс, той  же, що  і  в слов’янських іменах  _Радован,
Милован,_Іван-Йован_ тощо, а санскр. _bhag_ споріднене зі слов. _бог_.






14. Талапінда




«Реестр  Запорожского  войска  1756  года»  подає  цікаве  козацьке  прізвище  —
_Талапінда_. Його тут  мають 7 козаків, що служили в різних куренях: _Талапінда_
Іван і  _Талапидро_ Василь (Іванівський курінь),  _Талапінда_ Семен  (Канівський
курінь),   _Талапінда_    Дмитро   (Кушівський    курінь),   _Талапінда_   Павло
(Платніровський  курінь), _Талапінда_  Хома  (Титарівський курінь), _Тала_Пінда_
Юхим (Уманський курінь; РЗВ, 28, 30, 52, 80, 90, 96).

Як бачимо,  п’ять прізвищ мають  форму  _Талапінда_,  одне —  _Тала_Пінда_.  Що,
очевидно, має засвідчувати двокомпонентність  його. Ще одне прізвище  має  форму
_Талапидро_. Та  оскільки в тому  ж Іванівському  курені  фіксується і  прізвище
_Талапінда_,  яке  апробується  такими  ж прізвищами  в інших куренях, то  форму
_Талапидро_  слід вважати помилковою, викликану хибним чи  неуважним написанням.
Правильною формою прізвища для всіх носіїв мусить бути _Талапінда_.

Судячи  з  усього,  прізвище  _Талапінда_   справді  складається  з  <280>  двох
компонентів,  а  саме: _Тала_+  _пінда_.  Якщо  це  так,  то  знаходимо  й  інші
українські  прізвища  з компонентом  _Тала:_Талавіра_ —  прізвище на табличці  в
Броварській  районній адміністрації;  тут  _віра_  може  бути вже  знайомим  нам
компонентом  по   іменах  _Балвір_  (санскр.  _Балавіра_)  і  _Ранвір_  (санскр.
_Ранавіра_), _Сувір_ (санскр. _Сувіра_),  українському імені _Севір_ і племінній
назві _сівери_. Прізвище _Талалай_,  що його  має, зокрема, відомий  український
поет  Леонід  Талалай, теж, судячи з усього,  містить компонент _Тала_, значення
якого не зовсім зрозуміле. Та вкрай важливо, що  цей компонент засвідчено  аж  у
п’яти  епітетах  Балавіри,  землеробського  божества, імена  якого  досить рясно
відбиті  в  козацьких  і  взагалі українських прізвищах.  Це епітети  _Талабгут,
Таладгваджа,_Талакету,_Талалакшан,_Таланка._  Вони  тлумачаться «Пальмостяжний»,
«Чий атрибут — пальма», «Чий символ — пальма» тощо. Де _tala_ — різновид пальми,
так  звана  віяльна  пальма, пальміра,  а _dhvaja,_ketu,_lakshan_  —  відповідно
«прапор», «атрибут», «знак» (СРС, 241, 310).

Хоча не  зовсім  зрозуміло,  про  яку  пальму  може  йтися  в Україні.  З пальми
виготовлялося «пальмове вино», а Балавіра — неабиякий любитель його. Тож  епітет
_Таладгваджа_ може,  очевидно,  відбивати  цю його особливість.  Олег Трубачов в
одному  з  етимологічних  етюдів  спробував пояснити загадкове  слово  _тарпан_,
пов’язуване з Кримом. У В.Даля _тарапан_  означає «кам’яне корито або дерев’яний
кадовб,  у якому  чавлять, топчуть  виноград».  Дослідник  доходить висновку, що
виноробський термін  _тарапан_//_тарпан_ не  з  грецької  мови.  Сама  реалія  —
кам’яна посудина, корито для чавлення винограду, видовбане  в суцільному камені,
місткістю 15–20  відер, або ж  камінне  масивне  ложе  важільного  виноробського
пресу, з жолобом і  зливом — такі  археологічні  знахідки трапляються в давньому
Боспорському царстві. Знахідки таких виноградних пресів-тарапанів відзначені й у
таврських поселеннях у нагірному  районі Херсонесу. Фактично  там, де  дожило до
наших днів слово _тарапан_.

Принцип  тарапана  як  ложа з  жолобом  —  щоб  чавлений виноградний сік  стікав
жолобом,  а  не  переливався  через  краї.  Тому О.Трубачов  припускає, що слово
_тарапан_  сходить  до  _tara-pana_,  досл.  «захист  від  переходу»,  тобто від
переливання через вінця. Ця  давня форма  не  збереглася,  хоча  схоже утворення
бачимо в інд. _vata_-_panam_ — «захист від вітру». Компоненти _tara_ — «перехід»
і  _pana_  —  «захист»,  «укриття»  представлені  окремо  і в  індійських,  і  в
іран<281>ських мовах. Причому в іранських мовах є низка словосполучень із давнім
_pana_: согд. _аrspan_ — «господар», «хазяїн», ягноб. _аnguspanа_ (досл. «захист
пальця»)  — «наперсток», мундж.  _хalfan_ — «шкіряний мішок  для муки»  (з  чого
видно, що другий компонент може означувати місткість, ємкість,  посудину). Сліди
_тара-пана_  ведуть  у  гірський  і  південний  Крим,  а  це  значно   послаблює
імовірність  його  іранського  походження.   І  навпаки,   посилює   імовірність
запозичення його з індоарійської мови.

Наявність  в  іранських  мовах  і,  певно,  в  індійських,  значення  _пана_  як
місткості,  посудини, дозволяє  припустити, що  пояснення слова  _тарапана_ може
бути  трохи  іншим.  _Тара_ може означати  й  те, що  міститься  в  посудині  чи
місткості, що чавиться з винограду або інших фруктів. Тобто виноградний чи інший
сік, з якого після певних процесів  утворюється  вино чи горілка. У  цьому плані
цікаве  слово  хінді  _тара_  (_тада_)  —  «вино»,  «пальмове  вино»,  «пальмова
горілка». У санскриті  слову  хінді _tari_  — «вино» відповідає _tali_. З  нього
утворене англ. _toddy_ — тодді, пунш, пальмовий сік, надто який перебродив і має
певний градус;  раніше ця назва мала форми _tarrie,_terry_  — з хінді _tari_ або
_tar_ — «пальма», санскр. _tala_ — «пальмира» (DEE, 928).

Є терміни  з  компонентом _тара_: хінді  _тар-патра_ (санскр.  _тала_-_патра_) —
пальмовий лист  для  письма,  санскр.  _тала-раса_  —  вино з  плодів  пальміри,
_тала-вана_ —  пальмовий гай,  _тала-мішрі_  — патока з  плодів пальміри,  хінді
_тарі-хана_  — «винна крамничка», «винарня», _тарівала_  — «торговець  пальмовим
вином» тощо.

Варте  уваги  й те, що  санскрит  знає слово _пана_ в значенні «те, що п’ють». А
також «напій», «питво», похідне від дієслівної основи _pa_ —  «пити» (СРС, 386).
Тож  не  виключено,  що _пана,_пан_  у  словах  _тарапана,_тарапан,_тарпан_ може
означати  й «напій». Тоді  компонент _тара_ мав  би, певно,  означати те, з чого
зроблено напій. Для  цього цілком  підходить слово  хінді _тар_, тотожне санскр.
_тала_  (хінді  _таль_)  —  «пальма»,  «пальміра»  й  відповідно _тарі,_талі_  —
«пальмове вино». У такому разі термін _тарапан_ може означати «пальмовий напій»,
тобто «пальмове вино». Або просто «вино», «спиртне».

Проте  вірогідніше,  що  _тала_  — якесь означення  воїна,  на  зразок  «дужий»,
«доблесний»,  «славний».  Це  випливає з українського  прізвища  _Талавіра_,  де
_віра_,  певно,  те саме, що й у _Балавіра_, а ім’я _Балавіра_ означає «Могутній
герой».

У «Махабгараті»  згадуються племена _талачари_  й  _таладжанґхи_.  Перших епічна
поема  <282>  згадує  разом  із деякими іншими  племенами:  «Нехай попереду тебе
ступають дравіди з кунталами, андгри й _талачари_, чучупи й венупи» (УП, 276).

Не менш  показове  й  оточення,  в  якому виступають _таладжанґхи_: «…народилися
Удаварта серед хайхаїв,  Джанамеджая  у ніпів, Бахула у _таладжангхів_,  пихатий
Васу  серед крімі,  Аджабінду  в  сувірів,  Кушардгіка  у  сураштрів,  Аркаджа у
баліхів…Хаяґріва серед відехів, Варакра серед махауджасів,  Баху в сундаравеґів,
Пуруравас у диптакшів, Сахаджа серед чедіїв і матсьїв…(УП, 167).

Згадувані  тут  хайхеї  сходять до  давнього роду,  що  веде  початок  від  Яду,
родоначальника  ядавів  (з  них походили  Крішна й Балавіра). Спадковою столицею
хайхайських царів було місто Махішматі (нині _Махешвара_, або _Махеш_ на правому
березі р. Нармади).  Досить  показово,  що  таладжанґхи згадуються  у  зв’язці з
такими  відомими   племенами,  як  _сураштри,_сувіри,_чедії,_матсьї,_відехи_.  З
сураштрів походила Реваті,  дружина  Балавіри, в Сураштрі  жили ядави, а сувіри,
споріднені зі слов’янськими  сіверами, засвідчені в  давній Україні.  Етноніми в
процитованому  абзаці, починаючи від  ніпів і  кінчаючи нандівеґами,  стосуються
племен  і народів,  місцерозташування яких достеменно  не з’ясовано  (УП,  502).
Таладжанґхів,  які  в епосі  згадуються  з  хайхаями,  локалізують  у  сучасному
Раджастхані. За  епіко-пуранічними переказами, батьком легендарного  царя Саґари
був Баху — його скинули з престолу племена хайхаїв і таладжанґхів, тож помер він
у вигнанні, на чужині. Мстячи за батька, Саґара знищив хайхаїв і таладжанґхів, а
інші народи (серед них персів, скіфів і греків) підкорив і назавжди заборонив їм
вивчати  веди  та  здійснювати  ведійські  обряди.  Внаслідок  чого  ці,  колись
кшатрійські (воїнські) племена здичавіли й перетворилися на варварів-млеччхів.

У «Махабгараті» Арджун каже Крішні: «В Іраваті полягли від твоєї руки Бгоджа, що
не поступався в ратній справі самому Картавір’ї, а також ґопаті й Талакету» (АП,
40).

Ясно видно, що епітет _Талакету_ стосується саме воїна — під цим іменем виступає
могутній воїн Бгішма, який у «Махабгараті» очолює військо кауравів. Більше того,
ім’я _Бгішма_ знаходить український еквівалент — _Бушма_, одним з імен якого є і
_Апаґея_, утворене від  однієї з назв  священної  Ґанґи  — _Апаґа_  (див. статтю
«Бгішма, Апаґея і священна Ґанґа»).

Є  ще  белуджське плем’я  _тальпури_,  яке у  ХVIII  ст.  захопило  <283>  Сінд.
Засновник  сікхизму Ґуру Нанак  народився  1469  року в  селі _Тальванді_  (нині
Нанкана Сахиб у провінції Пенджаб, Пакистан), за  55 миль на північний захід від
Лахору.  Принагідно  відзначимо,  що  Птолемей згадує  в Тавриці (сучасний Крим)
поселення  _Лагура_.  Індійський  Лахор  у  давнину  називався  _Шалатура_,  а в
південно-західному  Криму документи ХVІІІ ст.  знають  назву  _Чалтура_, сучасне
_Челтера_ (ІА, 92,  268). Неподалік  Тальванді  було  й місто  _Чухиркан_,  куди
батько  послав   майбутнього  засновника   сікхизму  зробити  закупки,  прагнучи
прилучити сина до торгівлі. Але з цього нічого не вийшло — підліток роздав гроші
жебракам і факірам. Назва _Чухиркан_ тотожна назві _Чигирин_.

Ім’я _Таладжанґха_ має у «Махабгараті»  один  демон, про якого мовиться, що  він
був  убитий жезлом  Брахми, бо зневажливо поставився до тих, хто гідний почестей
(АП, 705). _Таладжанґха_ також — цар  із роду хайхаїв, внук Арджуни  Картавір’ї;
за «Артхашастрою», він загинув від того,  що посмів напасти на брахманів  з роду
Бгріґу (АП, 705). А  Бгріґу належить до ядавів, він — дід Деваяні, матері Яду. У
«Махабгараті» згадується тіртха (місце прощі) _Талалохітья_, яку, за переказами,
в  давні  часи заснував Рама.  В «Океані  сказань» Сомадеви  (ХІ  ст.)  один  із
воїнів-раджпутів зоветься _Талабгата_. А  оскільки  _bhata_в санскриті —  «воїн»
(СРС,  474),  то  компонент   _тала_,  очевидно,  мусить   мати   значення,  яке
характеризує   воїна,   скажімо,    _могутній,_мужній,_хоробрий,_неперевершений,
славний,_великий,_нездоланний_  тощо.  Тобто   ім’я   _Талавіра_,  засвідчене  в
Броварах,  але  не  виявлене  в  індійців,  може  значеннєво  відповідати  імені
_Балавіра_, яке  означає  «Могутній  богатир»,  «Герой»;  таке  ж  значення  має
індійське   _Сувір_,   тотожне   українському  _Севір_.  Ім’я  _Таладжанґха_   й
однойменний етнонім тлумачаться  відповідно як «Довгоногий»  і «довгоногі», хоча
санскритські словники такого значення  для _тала_ нібито й не дають. А _джанґха_
— справді «нога» (до ступні).

Показово  й  те,  що  в   Індії  фіксується  низка   назв  із  _Тала:_Талаґунда,
Таладгваджа,_Таладжа,_Талапурамсака,_Талаттхера,_Талахарі,_Талеватака_     (суч.
_Талеґаон_).  Із  цих  назв  _Таладгваджа_  збігається  з  епітетом  Балавіри  —
«Талостяжний», а  _Талахарі_ пов’язується з Вішну, бо одне з імен Вішну — _Харі.
Талахарі_  ототожнюють із місцевістю  в окрузі  Біласпур; давня назва її, схоже,
була  _Тара-дамшака-бгуті_, згадана  на мідній дарчій  пластинці, знайденій там.
Тоді, певно, компонент _Тала_ міг мати давнішу форму _Тара_. Назву _Таладгваджа_
ототожнюють із наз<284>вою _Таладжа_, а розташовують у Катхіяварі, в Ґуджераті.

_Талаґунда_ розташована в штаті  Майсор,  де  було  знайдено напис  на  кам’яній
колоні одного  царя. _Талаттхера_  — назва  села,  засвідчена  на  дарчій мідній
табличці  з Судави; у  ній мовиться,  що цар  із династії  Ґанґів подарував село
брахманові Вішнусомачар’ї. Тобто й тут бачимо  опосередкований зв’язок із Вішну.
_Талеватака_ ототожнюється з  Талегаоном  біля  міста  Пуна.  Тут також знайдено
мідну пластинку часів царя Крішни І з династії Раштракутів.

_Талапурамсака_  — теж село, подароване брахманам Крішною ІІІ із цієї ж династії
(НСАІ, 193, 194,  299, 330).  Як  бачимо, більшість  згаданих назв так чи інакше
причетні до Вішну, Крішни й Балавіри-Баладеви.

Слід  відзначити, що  і в  Україні  чимало назв,  які  містять  компонент _Тал_.
Наприклад,  тільки  на  Черкащині:  _Тальне_  —  місто,  районний  центр;   ріка
_Тальянка_,  назва якої напрочуд перегукується з  епітетом Балавіри —  _Таланка;
Тальянки_ —  село, біля  якого виявлено залишки 5 поселень  трипільської і  1  —
черняхівської   культури.  У  Христинівському  районі  цієї  ж  області  —  село
_Талалаївка_, а в Чернігівській — село  й селище (райцентр). Сюди ж і гідроніми:
_Талаліївка,_Таламаш,_Талачерський,_Талівська,_Талма,_Талова,_Таловець,_Таль,
Тальнянка,_Тальянська_ тощо.  З чого  видно, що компонент _Тал_ не регіональний,
що  охоплює  вузький  ареал,  а поширений  в  усій  Україні.  Гідронім _Таламаш_
спонукає  звернути  увагу   на  давнє  місто  в  Галицькій  землі,  згадуване  в
Іпатіївському літописі під 1213 роком  — _Толмачь_, яке сьогодні  тлумачиться як
похідне від назви тюркського племені  і від давньоруського _тьлмачь_ — «толмач»,
«перекладач» (НДГ, 172).

Що  ж до компонента  _пінда_  в  прізвищі _Талапінда_,  то й він  має  індійські
паралелі.  Тут є такі ритуальні терміни, як _пінда_ — кльоцка, кулька з вареного
рису й муки; іноді до  цієї  суміші додають  трохи кунжутної олії  або м’яса. Ці
кльоцки приносять у  пожертву предкам  (_пітрі_) при  поминальному  обряді, який
називається _шраддга_.  Оскільки санскритська  _шраддга_  —  це давньоукраїнська
_тризна_, а українцям  відоме  прізвище _Тризна_, то  цілком  імовірно,  що вони
знають  і  прізвище  _Пінда_.  Або  прізвища,  де  це  слово  виступає  одним із
компонентів. Тоді козацьке прізвище _Талапінда_ і є свідченням цього.

Цікаве в цьому плані й прізвище козака Канівського куреня — Лаврін _Шпинда_,  де
служив   і   козак  Семен  _Талапінда_.  Прізвище   _Шпинда_  може   відповідати
санскритському терміну _сапінда_. Коло родичів,  які спільно  приносять пінду як
поминально  пожертву  по<285>мерлим  предкам  —  батькові,  діду  чи  прадіду  —
означається терміном _сапінда_, досл. «співкльоцник», «однокльоцник». Де _са_  —
префікс  сукупності,  спільності, збірної множини (пор.  схожий сучасний  термін
_однокашник_, який первісно теж сходить до спільного споживання ритуальної їжі —
_каші_). _Сапінда_ — близький родич (звичайно  до третього коліна по висхідній і
по низхідній  лінії),  що приносить  жертовну їжу  тому самому  предку. Терміном
_сапіндакарана_ означується  обряд прилучення небіжчика до  сонму предків,  яким
здійснюють  поминальні  пожертвини  (Пандей,  308).  Упродовж  десяти днів після
смерті  робилися жертвоприносини  на честь небіжчика  — _пінда_.  Вважалося,  що
завдяки цій пінді кожного дня створюється якась частина нового «примарного тіла»
небіжчика:  першого дня  — голова, тоді очі,  вуха,  ніс  і т. д — це так  звана
_дашаґатра_. На  десятий день це «примарне  тіло» вважається повністю  створеним
(ДДО, 288–289).

Одинадцятого дня після смерті небіжчика готують десять пінд-кльоцок  — кульок із
вареного рису, змоченого в молоці з водою; вважається, що ці кльоцки допомагають
небіжчику отримати нове  тіло  для наступного життя. Ці  ритуали,  які  йдуть за
кремацією-спалюванням, вважаються несприятливими й духовно нечистими.

Шраддга-тризна  — це  почесті,  які щороку  воздаються  померлому  предку.  Вони
вважаються сприятливими.  Ритуал  першої  шраддги індуси  намагаються відбути  в
якомусь  святому  місці, наприклад,  у Хардварі  на священній  Ґанзі. Надалі вся
церемонія  відбувається  вдома.  Кожен   запрошений   жрець-брахман  представляє
небіжчика-предка, й  багато сімей цього  дня  поминають  усіх  своїх предків. На
жертовну учту запрошуються всі  близькі родичі.  Сама учта  складається з зернят
кунжуту,  води  й пінди. Спершу пригощають брахманів. Окрім пінд-кльоцок готують
інші страви, залежно  від  місцевих  звичаїв. Найближчі родичі отримують  порцію
кльоцок  з  кунжутом  і водою, дальні родичі —  тільки кунжут  і  воду.  Кожного
брахмана після учти обдаровують грішми.

Є  низка інших термінів, пов’язаних із піндою:  _сапінді_  —  обряд принесення в
пожертву  кльоцок-пінд  для   прилучення  померлого  до  предків;  _пінда-да_  —
жертвувач (давач) ритуальних кльоцок, також «годувальник», «пан»;  _пінда-патра_
—  карнавка (чашка)  для  милостині або  сама милостиня;  _пінда-пітрі-яджнья_ —
підношення ритуальних кльоцок душам померлих предків; _пінда-ґочаріка_ — наймит,
що працює  тільки за  харч;  _піндака_  —  шматок, кусень; брила; куля; кльоцка,
_піндарака_ — міст; <286> гребля; _піндіка_ — підошва ноги; м’язи (СРС, 393).

У  ряді  термінів  _пінда_   —  другий  компонент:   _рактапінда_   —  «кров’яна
кулька/тільце»,  _нетрапінда_ — «очне  яблуко»,  а  також  «кіт»; _пхенапінда_ —
«мильна бульбашка» (санскр. _пхена_ = укр. _піна_); _парапінда_  — «чужий харч»,
досл. «чужа кльоцка»;  _екапінда_ (_ека_ — «1») — те саме, що й _сапінда_, тобто
«однокльоцник»; _тарупінда_ — «шпиндель». Останнє слово  наштовхує на  думку, що
_тарупінда_  й  _шпиндель_ можуть  мати  спільний  компонент  _пінд_—_пинд_, тим
більше що серед козаків засвідчене ім’я _Шпинда_.

Борис  Грінченко у  своєму «Словарі» подає  низку слів,  які не тільки фонетично
близькі  до _пінда_,  а  й  можуть  бути спорідненими  з  ним: _пинда_  —  пиха,
пихатість, чванькуватість; _пиндитися_, або _пиндючитися_  — чванитися, задирати
носа; _пиндючити_ — надимати, випинати; _пиндючливий_  — пихатий; _пиндження_  —
хизування,  чванство  (СУМ, ІІІ  151).  Між  індійськими  словами  з  _пінда_  й
українськими на _пинд_ відчувається певний семантичний зв’язок.

Тож _Талапінда_, очевидно, одне з імен Балавіри.






15. Чамаренко




Чамаренко Дахно (РВЗ, 407; Полтавські полк і сотня).

Санскр.  _chamara_: 1. бунчук, у Давній Індії неодмінний атрибут царської влади;
2. _чамари_ — велика етно-кастова група в середньовічній і сучасній Індії.

Бунчук  —  атрибут,  добре  відомий  запорозьким  козакам.  _Бунчук_  — булава з
китицями  з кінського волосу, один із символів гетьманської влади.  Було  козаче
звання — _бунчужний_  на означення охоронця  гетьманської інсигнії.  В українців
побутує  прізвище   _Бунчук_.  Саме  слово  бунчук  вважається  запозиченням  із
тюркських  мов (ЕСУМ,  296), хоча насправді воно  згадується  ще  в  «Ріґведі» й
сходить до санскр.  _пуччха_  (_puchchha_), хінді  _пунчх_ (_punchh_)  — «хвіст»
(СРС, 395).  Робився бунчук з хвоста тибетського яка або  бика, який у санскриті
має  назву _чамара_ — «як»  або «віяло  з хвоста яка,  бика»  (СРС, 207).  Таким
віялом відганяли комах від  раджі або  зображень  богів  під  час жертвоприносин
(ХРС, І  283). Тож  такий  атрибут, як  бунчук, цілком може вважатися козацьким.
Проте більші  підстави  пов’язувати  прізвище _Чамаренко_ з соціальною  верствою
_чамари_ — «чинбарі», зважаючи, що українці знають і прізвища на означення інших
соціальних верств  — _Гупало,_Рахманенко,_Шудренко,_Панікар,_Кудин,_Мазепа,_Рай,
Царенко_ тощо. Чамари  за  соціальним статусом найближче стоять  до шуд<287>рів,
які складали четвертий стан давньоіндійського суспільства.

Якщо жерці-брахмани й  воїни-кшатрії належали до двох вищих станів, а хлібороби,
скотарі,  ремісники й  торговці  —  до  середнього,  так  званих  _вайш’їв_,  то
найбідніші  верстви населення  належали до  нижчих каст. Вони  й досі зберігають
давні  звичаї, вірування  та обряди.  Це повною мірою  стосується  і  чамарів  —
чинбарів, чоботярів, шевців, що мали справу  зі шкірою  та шкіряними виробами. І
сучасні чамари  в  Індії поклоняються  духам  гір і лісів,  каміння,  колодязів,
духам-покровителям оселі, домашнього вогнища, худоби. Вони вшановують богинь, що
відвертають недуги, практикують  магічні  дії, мають своїх чаклунів. Відзначають
свої кастові свята, здійснюють свої весільні, поховальні й деякі інші специфічні
церемонії, які помітно різняться від свят і звичаїв вищих станів (Гусева, 59).

Чамари  —  каста  чинбарів, які  жили в  селах, здебільшого займалися обробітком
землі, сезонно працювали  на полях  селян,  оскільки, за кастовими приписами, не
могли володіти власною  землею  (Алаев, 182).  Касти,  традиційним заняттям яких
була  робота в полі, перебували  на найнижчому  щаблі суспільної драбини. До них
відносились  і численні чамари. Вони вважалися слугами  панівної касти, і  кожен
землевласник  мав  свого  чамара.  Представники нижчих прошарків населення,  які
формально мали ремісничий фах, як чинбарі, фактично використовувалися як наймити
в  поміщицьких  господарствах, отримуючи за  це певну винагороду. Чамари-чинбврі
шили й лагодили різні  шкіряні вироби  — цеберка для  колодязів,  всіляку упряж,
виконували іншу роботу за  традиційну  частку  врожаю.  Але взуття на замовлення
шили тільки за  окрему плату. Чамари водночас прибирали здохлих  тварин, шкіра з
яких і  була для них основним матеріалом для  роботи.  А таке  заняття вважалося
ритуально  нечистим, тому слово  чамара,  чамар з часом прибрало  й негативного,
лайливого відтінку (ХРС, І 516).

У зв_’_язку з  цим привертає увагу, що в білоруській мові є слово чамра, яке теж
вживається в подібному значенні: «_Чамра_, чого ты ходзіш?» (TC, V 287).

Білоруська мова знає і слово _чамара_ із значенням «страховисько»,  «почвара», а
ще — «неохайна людина». Що  й собі перегукується із вживанням у  деяких випадках
слова  _чамар_: «От чамаро ты стары!» Cлово  вживається і  в значенні  «темний»,
«недалекий  розумом»:  «От   чамара,   не   соображае   нічого»   або   «Чамара,
непо<288>нятлівая жанчына, не усе дома» (ТС, V 287).

Лайливе білор. _чамра_ і  фонетично, і  семантично відповідає хінді  _chamra_  —
«шкура», «шкіра» (ХРС, І 518),  яке  іноді  теж  вживається в негативному плані,
наприклад,  у  виразі  хінді  _cham_ke_dam_chalana_   —  «заробляти   на   життя
проституцією».  Де  _cham_ тотожне _chamra_ — «шкура», «шкіра» (ХРС, І 526).  Із
цим  можна  порівняти  в Бориса  Грінченка  слово _шкура_  —  про  жінку  легкої
поведінки (СУМ, IV 503).

В українській мові нібито  не засвідчено слів, подібних до білоруських _чамра_ й
_чамара_. В українців є _чамара_ — одяг галицького міщанина, прикрашений тасьмою
і застібуваний висячими петельками (СУМ,  IV 444); він  іще називається _чемера,
чемерка_ — різновид чоловічого одягу, приталеного й зі складками іззаду (СУМ, IV
445). Ще одна назва цього одягу — _чимбарка,_чинбарка_.

З огляду на це цікаво, що _чамар_ — «чинбар» у мові хінді має різновиди _чамвар,
чанвар_,  а  також,  через  закономірне  чергування  _в/б_—_чамбар,_чанбар_.  Що
напрочуд  близьке  до  укр.  _чинбар_ —  «шкірник»,  «швець».  Тим більше,  що й
українська  мова  знає дві форми цього слова  —  _чинбар_  і _чимбар_. Як  і два
дієслова — _чинбарити_  й _чимбарити_. Тобто є вагомі підстави вважати, що хінді
_chamvar_-_chambar_   i  _chanvar-chanbar_й   укр.  _чимбар-чинбар_   споріднені
етимологічно, тобто мають спільне походження і однакове значення.

Слово _chamra_ в мові хінді сходить до санскр. _charma_ (сучасні різновиди мовою
хінді — _charm,_charam_), яке  має значення «шкура»,  «шкіра»,  а  також — «щит»
(СРС,  208).  Від нього утворені низка слів: _charmakar_  —  «чоботяр», «швець»,
_charmanya_ — «шкіряний виріб», _charman_ — «щит» (СРС, 208); _charmin_ — «воїн,
озброєний щитом» (те саме — _charmika_), _charmadruma,_charmavriksha_ — «береза»
тощо (SED, 265).

Наявність  у  санскриті термінів  _charmadruma_  й  _charmavriksha_ на означення
берези, дерева досить рідкісного для Індії,  спонукає звернути увагу на те, що в
слов’янських  мовах чимало  рослин і  дерев містять  у  своїх  назвах  компонент
_черем,_чемер._Черемха,_черемшина_, для  яких  характерна біла  ознака, як і для
берези  (пор. у Ю.Федьковича: «Пишна  черемшина вимахує білими  своїми вітами» —
СУМ, IV 455). _Чемериця_ — рослина, яка буває і  біла, і  чорна, і жовта. Сюди ж
_чемерівка_ — настоянка на чемериці. _Чамаришок_ — «тамариск». Сюди ж, очевидно,
білоруське  _чамра_  — «самогонка», _чамор_  —  «чемериця»  (ТС,  287),  санскр.
_chamarika_—_бот_. баухілія, гірське ебенове дерево (ХРС, І 516). Можливо, <289>
з білор. _чамра_ — «самогонка» споріднене укр. _очамрілий,_чамріти,_очемеріти_ —
задурманитись,  дійти до  непритомного стану  тощо  (пор.  у  Бориса  Грінченка:
_а_тут_ззаду_кричать:_«Бережись,_бо_вдарить_тебе_кілком!
_Я_й_очемерів_і_не_знаю_як_повернувсь_…).

Рясно відбите  черем і чемер в українських та інослов’янських назвах: с. _Чемер_
на Чернігівщині, а біля нього  —  ручай _Чемірка_; с.  _Чемерне_ на  Рівненщині,
болота  _Чемеричні_  на Харківщині й Луганщині, потоки _Чемірний,_Чемеруватий_ і
_Чемеристий_ на Івано-Франківщині — притоки Чорного Черемошу. Причому прикметно,
що _Чемеристий_ тече  біля села Білоберізка Верховинського  району  (СГУ,  602).
Болото  _Черемхове_ розміщується  біля  річки  Білої, інше  _Черемхове_  —  біля
притоки  Берестової,  яр _Черемушний_ —  біля р.  Мілової,  притоки  Сіверського
Дінця, інший яр, _Черемховий_ — біля р. Білої, притоки Айдару (СГУ, 604).

Назву _Черемош_ (місцеві  назви _Черемуш,_Чиримуш,_Черемша,_Черемшев_),  яку має
права  притока Пруту в басейні  Дунаю і яка дуже давня  (фіксується  з ІІІ ст.),
пов’язують із  найменуванням дерева  черемхи, здавна поширеного на берегах ріки.
Аналогічним чином  пояснюється  і назва  _Черемошна_, що  її мають річки:  права
притока Кормину  і  права притока Тетерева у водозборі  Дніпра й  права  притока
Південного Бугу. З  цим деревом пов’язують і назви  річок _Чорний_Черемош_ (ліва
притока  Черемошу в тому ж  басейні Дунаю)  і _Білий_Черемош_  (витік Черемошу),
перші компоненти яких виводяться від кольору  води (ТСУ, 382). Проте насправді в
основі  цих назв  може лежати давнє  уявлення про  дихотомічний,  двоїстий поділ
світу,  на  чоловіче й  жіноче начало,  на чоловічі й жіночі  води. З  чоловічим
началом пов’язується права  сторона, тобто й білий колір, а  з жіночим началом —
ліва сторона й чорний колір.

Звертає увагу  й назва _Чемерівці_  — райцентр на  Хмельниччині, розташований на
річці Жванчик (ліва притока  Дніпра), вперше згадане під 1565  роком. Щодо  його
назви   є  кілька  тлумачень.  За  однією,   назва  походить  від  _чемериці_  —
трав’янистої  рослини  з  родини лілійних.  Інше  тлумачення  (О.І.Соболевський)
виводить назву з kimir, що нібито свідчить про те, що тут колись жили кімерійці,
за якими й названо населений пункт (ТСУ, 380).

У  такому  разі  сюди долучається  й  назва _Жмеринка_,  що її  має  райцентр на
Вінничині, розташований на вододілі річок Рів і Мурафи (басейн Південного Бугу).
Поблизу  нього  знайдено  залишки  поселення  трипільської   культури,  яке  теж
пов’язують із кімерійцями. Звертається увага <290> на те, що в античний період у
басейні Дністра  були могили кімерійських царів, про що  пише  в своїй «Історії»
Геродот (V ст. до н.е.). Гадають, що назва _Жмеринка_ могла утворитися з _gъmъr_
або _gъmer_, звідки й _gimir_. А ассірійська  мова називає кімерійців _gim(m)ir_
(ТСУ, 136–137).  Зазначимо принагідно, що назви печенізьких  фортець на Дністрі,
назви  яких подає в  Х  ст.  візантієць Костянтин Багрянородний, знаходять своїх
двійників  в  Індії,  як  назви раджпутських фортець (див.  статтю  в цій книжці
«Індія і загадкові печеніги»). Це цікаво у зв’язку з тим, що  факти свідчать про
спорідненість причорноморських кімерів, індійських сувірів-сіндів і слов’янських
сіверів (ТРС, 10–17).

У ХV ст. зафіксовані й прізвища  _Чемер,_Чемеревич_  тощо. Сюди  ж долучається й
історичне місто _Чемерин_у Волинській землі, згадуване літописом під 1149 роком.
Причому  в Суздальському літопису воно згадується як _Чемерин_, а  під тим самим
роком в Іпатіївському — як _Черемин_. Назва цього старовинного міста  виводиться
від _чемер_ —  «отруйна рослина чемериця»,  оформленого присвійним суфіксом _ін_
(НДГ, 184).

Від  цієї ж  основи утворено  ряд інших  назв.  У Білорусії:  _Чемери_ (_Чамеры,
Чамяры_) — села в Каменецькому й Слонимському  районах, с. _Чемерин_ (_Чамярын_)
у Пінському районі тощо.

Санскр. _charman_  — «шкура», «шкіра», як гадають, відбилося  в назві індійської
ріки _Чарманваті_  в  Раджпутані  (нинішній  Раджастхан),  згадуваної  в  давніх
текстах.  Вона бере початок в найвищій точці гір Віндг’я. Зараз вона називається
_Чамбал_.  Якщо  перекласти  назву  _Чарманваті_, то  українською вона  дослівно
звучатиме _Шкуровиця_. За легендою, ріка отримала таку назву через те, що по ній
текла кров («сік шкіри» —  _чарман_) з корів, яких забив на жертвоприносинах цар
Рантідева. Тому  ця ріка постійно асоціюється  в індійській  літературі з іменем
Рантідеви.

Давня  _Чарманваті_ сьогодні має назву  _Чамбал_, а на  Таманському  півострові,
давній Сіндиці, є гора _Цимбал_. Генуезькі документи XIV–XV ст. з  Криму подають
назву  _Чембало_  (_Сembalo_),  Пліній  згадує  _Symbolum_portus_,  який  знають
Птолемей, Страбон і Арріан і назву якого тлумачать як «Порт символів» (ІА, 232).

З цією рікою пов’язаний  і  один цікавий  давньоіндійський міф. Коли Кунті, мати
пандавів, героїв «Махабгарати», народила  ще  до заміжжя  дитину від  бога Сонця
Сур’ї, то вона нишком  поклала її  в корзину  й  пустила  за течією  ріки  Ашва,
притоки Чарман<291>ваті.  Корзина  допливла до ріки Ямуни, потім і до Ґанґи,  де
немовля підібрали  Радга й  Адіратха — подружжя з країни Чампи. Вони  й зростили
Карну  —  так  звали  дитину,  що  народилася  із  золотими  сережками,  ознакою
божественності.  Карна згодом  відігравав неабияку роль  у подіях «Махабгарати»,
воюючи проти пандавів на боці кауравів. Давні індійські  джерела знають  і давнє
село _Чаммак_ в давній державі  Відарбга (інакше —  _Бгоджаката_), яке в давнину
називалося _Чарманк_. Воно стояло на березі  річки _Мадгунаді_  — «Медової ріки»
(Law, 312).

У зв’язку  з  річкою  Чарманваті та  значенням  її назви  —  _Шкуровиця_,  варто
зазначити,  що  і в  Україні  є  кілька  гідронімів, похідних від  слова _шкура:
Шкорушник_ —  потік, якраз  у районі Чорного Черемошу; _Шкурати_ — притока Десни
(м. Мена  на  Чернігівщині); _Шкурине_ —  на лівому березі Дніпра, гідрографічна
система в Запорізькій області. А  також  хутір _Шкурине_,  болото  _Шкуринка_  й
могила _Шкурина_ неподалік (СГУ, 625).

У  водозборі Дніпра засвідчено й назву _Чинбарка_, на означення болота, а  добре
відомо, що саме мікрогідроніми найчастіше є носіями найдавнішої інформації (СГУ,
608). В індійському місті Бгопал, відомому катастрофою на хімічному заводі, один
із районів має назву _Чамарпур_ — «Чамаропіль», «Чамароград» (Ашрафян, 74).

Слід відзначити, що _чарма_ входить в епітети Шіви — _Чармавачан_ і його дружини
— _Чармамунда_, а також у  терміни  _чармар,_чармару_ —  «чинбар», «швець» (SED,
205).  Є чоловічі імена _Чамар,_Чамараджа_  — «Ватажок  чамарів», _Чамарвала_  —
«Чамаристий»,  «З  волоссям,  як шерсть  яка-чамара»  (таке  ім’я  мав царевич),
_Чармін_  —  «Захищений  щитом»; це зайвий  раз підтверджує, що щити робилися  з
волової  шкіри.   Ім’я  _Чармаван_  —   «Захищений   латами/щитом»  мав  цар   у
«Махабгараті».

Таким  чином, козацьке  прізвище  _Чамаренко_ виявляє  зв’язки з  індійськими  й
українськими фаховими  термінами,  з топонімами,  гідронімами  й  антропонімами,
пояснює чимало українських реалій, які сходять до давніх часів.






16. Шекера




Козацьке прізвище _Шекера_ засвідчене в «Реестре Запорожского войска 1756 года».
Його мають  _Шекера_  Ярмола  (12; Васюринський курінь), _Шекера_  Олексій  (72;
Пластунівський  курінь), _Шекера_  Василь  (86;  Тимошівський курінь),  _Шекера_
Трохим (91; Шкуринський курінь), _Шекеря_ Іван (43; Кодлівський курінь).

Сюди  ж,  очевидно, відносяться  й інші  козацькі  прізвища,  <292>  близькі  до
наведених прізвищ фонетично, але дещо  трансформовані. Таке припущення підтримує
те, що,  зокрема, на українському грунті часто  звуки  _ч/ш_  іноді  змішуються,
наприклад, _Бучма_ й _Бушма,_Чудря_ і  _Шудря,_Чандала_  й _Шандала_. Тож цілком
може  бути,  що  й  прізвище  _Шекера_ може  видозмінитися  в _Чекера_. Тоді  до
наведеного  списку  долучається ще  низка  козацьких прізвищ:  _Чекер_ Самійло й
Костя (8;  Брюховецький  курінь),  _Чекересаб_ Савка  (9; Брюховецький  курінь),
_Чекерес_ Степан (24; Джерелівський курінь), _Чекерис_ Грицько (87; Тимошівський
курінь).  Очевидно, до  цього досить  розлогого списку слід долучити прізвища ще
двох козаків Іванівського куреня _Секергей_ — Іван і Лук’ян (28, 35).

Зі  списку  видно,  що  в  деяких куренях по кілька  носіїв  прізвища  _Шекера_,
зокрема, в Брюховецькому, де служили Самійло й Костя _Чекери_. У цьому ж  курені
був і _Чекересаб_ Савка.  Дещо незвичні форми  прізвищ — _Чекера_ й _Чекересаб_,
проте нема сумніву, що  в них спільна основа — _Чекер_. Так само в Тимошівському
курені два  козаки —  Василь _Шекера_  та  Грицько  _Чекерис_,  у  яких  ми  теж
припускаємо  прізвища  зі спільною основою _Шекер/Чекер_.  Коли  щодо  Самійла й
Кості Чекерів можна припустити, що вони близькі родичі (брати або син і батько),
то щодо  Василя Шекери й Грицька Чекериса такого сказати  не можна — це вочевидь
неспоріднені кровно козаки.

Таке  розмаїття в написанні  прізвищ — _Шекера,_Шекеря,_Чекер,_Чекерис,_Чекерес,
Чекересаб_ і _Секергей_ — спонукає думати, що прізвища були  досить незвичні для
записувачів, хоча водночас і досить  поширені. Принагідно зазначимо, що прізвище
_Шекера_ знає і «Реєстр Війська Запорозького 1649 року», тобто ще  за понад  сто
років до  «Реєстру» 1756 року. Що  прізвище  _Шекера_  існувало в  часи  Богдана
Хмельницького засвідчують прізвища козаків Івангородинської сотні Чернігівського
полку  —  _Шекеренко_  Протас  та  _Шекгеренко_   Хведор  (РВЗ,  486).  Прізвище
_Шекгеренко_ цікаве тим, що воно, судячи з  усього, подає придихове  _кг/кх_, не
збережене в слов’янських  мовах,  але  збережене в індійських. Це може допомогти
при з’ясуванні походження і значення прізвища _Шекера_ й похідних від нього.

Із сучасних носіїв цього прізвища можна відзначити _Шекеру_ Анатолія Федоровича,
відомого українського  хореографа, лауреата  Національної премії  України  імені
Тараса Шевченка 2000-го року за балетні вистави останніх років.

Імовірно,  до  розмови  причетні  й  гідроніми:  _Шекерянка_  —  потік  у  <293>
Рахівському районі Закарпатської  області (вона ж — _Шекеринка_); _Шекирівський_
—  потік  у  Верховинському  районі   Івано-Франківської  області  (с.  Голови);
_Шекелівка_ — потік у Надвірнянському районі цієї ж  області (с. Микуличин); тут
же —  потік _Шекелівський_  (СГУ,  620). Сюди ж,  очевидно,  _Чекерева_  — рукав
Дніпра у Кіровоградській  області  (СГУ,  602). З чого видно, що ареал поширення
гідронімів на _Шекер_ охоплює переважно Закарпаття і Прикарпаття, хоча відмічені
й на  сході  України. Козацьке прізвище  _Шекерявий_  у козака Черкаського полку
Остапа _Шекерявого_ (РВЗ,  65),  деякі дослідники виводять із діал. _шекеряти_ —
«шепелявити»  (РВЗ, 565). Справді,  українська  мова знає  слова  _шегерявий_  —
«шепелявий»,  яке  вважається діалектним і засвідчене  в  колишньому Лохвицькому
повіті   (_Він_трохи_шегерявий_).  Є   і   слово  _шегеря_   —   різновид  танцю
(_У_Київі_заказали,_щоб_шегері_не_скакали_;  СУМ,   ІУ  490).  Проте   наявність
гідронімів  із  цим  компонентом  заперечує  тлумачення  прізвища  _Шекера_  від
дієслова, тим більше діалектного, із значенням «шепелявити», попри навіть те, що
українці  добре знають прізвище _Шепель_. Бо  річки чи потоки так  називатися не
можуть. Це видно й на прикладі козацького прізвища _Баглай_, яке виводилося  від
діал. _баглай_ — «ледар»,  «нероба»  і  яке  теж  відбите в українських річкових
назвах (ТРС, 177–186).

Українське прізвище _Шекера_  співставляється  з індійським  іменем  _Шекхара_ —
«Корона», «Вінець» (СРС,  653).  В  «Океані сказань» кашмірського поета Сомадеви
(ХІ  ст.)  імена  з  _шекхара_  мають  царі:  _Ґунашекхара_  — «Корона  чеснот»;
_Чандрашекхара_ й _Індушекхара_,  «Місяцекоронний»  —  епітет Шіви; зачіску його
прикрашає півмісяць — один  із неодмінних атрибутів цього бога, а  про те, як це
сталося, розповідають  давньоіндійські міфи; _Падмашекхара_,  «Лотосокоронний» —
повелитель небесних музик-ґандгарвів; _Канчанашекхара_, «Золотокоронний» — слон,
здатний  витати  в піднебессі тощо. Ім’я  _Кулашекхара_  (хінді _Кульшекхар_)  —
«Вінець/Корона роду»,  мав цар, правитель князівства  Траванкор. Заради служіння
богові й улюбленої справи — поезії він зрікся  престолу, але вславився як поет і
увійшов у давні поетичні антології. Цар у  романі  «Кадамбарі» давньоіндійського
письменника Бани (VІІ ст.) _Шрінґарашекхара_ — «Вінець/Корона любові».

Епітетом  _Харашекхара_ — «Корона <294> Хари  (тобто Шіви)» означається священна
Ґанґа.  Так само на  означення  Ґанґи  вживається епітет _Уґрашекхара_ — «Корона
Уґри», де _Уґра_ — ім’я того ж Шіви. Місяць означається епітетом _Шівашекхара_ —
«Вінець/Корона Шіви». _Тунґашекхара_, «Гора-корона» — назва священної гори.

Якщо вдатися до сучасних  індійських імен і прізвищ, то й серед них чимало з цим
компонентом.  Найпопулярніше  тут  ім’я  і  прізвище _Чандрашекхар_.  Його мають
_Чандрашекхар_  Азад —  борець за незалежність Індії; політичний діяч  80 — 90-х
років  ХХ  століття  _Чандра_Шекхар_  і  _Чандрашекхарам_ Веллурі  —  індійський
письменник, що  писав мовою  телугу,  однією з  дравідійських  мов, поширених на
півдні   країни.   Індійський   учений-астрофізик   Субраманьян   _Чандрашекхар_
(1910–1995) отримав 1983 року Нобелівську премію…

Особливо цікаві цейлонські (шріланкійські) факти, де теж маємо численні прізвища
й імена з _шекхара_.  Щоправда, дещо  трансформовані, але ближчі до українського
варіанту. Для прикладу візьмемо хоча б прізвища цейлонських учених.

_Віджесекера_  Н.Д. — автор  книги  «Цейлонський народ»  (1950)  і низки статей.
Санскритська  форма  прізвища  —   _Віджаяшекхара_,  що  значить  «Корона/Вінець
перемоги».

_Обеєсекера_ Ґ. — автор  книги  «Земля  Тенуре  в землеробському Цейлоні» (1967,
Кембрідж).   Санскритська  форма  прізвища   —  _Абгаяшекхара_,   «Вінець/Корона
безстрашшя» (санскр.  _bhaya_  —  «страх»  споріднене  з  укр.  _боятися_,  а  —
заперечна частка _не_).

_Ґунасегарам_ С.Дж. —  автор  статті «Написи  в  кандійському Перахері»  (1961).
Санскритська форма прізвища — _Ґунашекхара_, «Корона/Вінець чеснот».

Є і цейлонське прізвище _Малаласекера_ — «Вінець Малали», де _Малала_, очевидно,
назва гори,  місцевості  чи  якогось  божества.  Санскритська форма  прізвища  —
_Малалашекхара_. Є ще цейлонське прізвище _Сомасекера_, санскритська форма якого
—  _Сомашекхара_, де _Сома_ — одне з імен Місяця.  Епітет _Сомашекхара_ тотожний
таким  епітетам Шіви  як  _Чандрашекхара_ й _Індушекхара_. З Місяцем  пов’язаний
день тижня  —  _понеділок_,  по-санскритському _сомавара_,  «день  Соми»,  тобто
Місяця. Те  саме бачимо в англійській  мові, де  _Monday_,  «День  Місяця»,  теж
означає _понеділок_.

Таким  чином,   на  цейлонському  грунті,   тобто  сінгальською  мовою,  санскр.
_shekhara_  прибирає  форм  _sekera,_segara,_sekhara_, близьких  до  українських
форм.

Синонімами  до  _shekhara_ є  санскритські _mukuta,_apida,_chuda,_mauli,_maulin_
тощо.    Наприклад,    синонімами    до   _Чандрашекхара_    є    _Чандрамукута,
Чандрапі_<295>_да,_Чандрачуда,_Чандрамаулі,_Чандрамаулін_.  В  «Океані  сказань»
Сомадеви ім’я _Чандрапіда_(Чандра+апіда_) мають два персонажі — цар і царевич. У
зв’язку  з  санскр.  _apida_— «корона», «вінець» привертає увагу _Діва-Обида_  в
«Слові о полку  Ігоревім».  _Апіда_  та  _Обида_ —  споріднені  слова,  а  Діва,
покровителька  й  захисниця  Херсонесу  Таврійського, тотожна  індійській  Деві,
зображається якраз із короною (детальніше про це див. окрему статтю).

У  тому ж  «Океані  сказань»  діють  герої  з  іменами  _Пратапамукута_  (цар) —
«Вінець/Корона   доблесті»,  царевич   _Ваджрамукута_,   «Ваджрокоронний»,   син
Пратапамукути;   _Тарапіда_,  «Зіркокоронний»,  а   його  син   _Чандрапіда_   —
«Місяцекоронний». Ім’я _Кувалаяпіда_ — «Лотосокоронний» має тут і могутній слон.
Чоловіче    ім’я    _Ратнамукута_   означає   «Увінчаний   коштовним   каменем»,
_Шашанкамукута_, «Увінчаний півмісяцем» — епітет Шіви.

Ім’я  сина Пратапамукути  — _Ваджрамукута_ містить компонент _ваджра_. Ваджра  —
перун,  громова  стріла,  зброя  бога  Індри,  царя  богів  і ватажка  небесного
воїнства.  Тож _Ваджрамукута_ — епітет  Індри, про якого знає і «Влесова книга».
Слід зазначити, що чоловічих імен з компонентом ваджра дуже багато: _Ваджравеґа,
Ваджрамушті,_Ваджрапані,_Ваджраюдга,_Ваджрапрабга,_Ваджрасара_ тощо.

Термінами _мукутадгарі,_мукутадгарін_ — «коронодержець», _мукутін_ —  «увінчаний
короною» означається  правитель,  цар. _Раджамукута_  — «царська корона».  Слово
_мукута_  згадується  ще  в  «Рігведі».  Плем’я чи  народність  _мукути_  згадує
«Махабгарата» поряд  з іншими  народами  й  племенами  —  _діптакші,_індраватси,
таладжанґхи,_кріми,_відехи,_нандівеґи,_сураштри,_хайхаї,_сувіри_. Список цікавий
тим, що  в ньому  засвідчено  етноніми,  так  чи  інакше  дотичні  до  України й
українських реалій. Сувіри  виявляють спорідненість  з  українськими сіверами  й
кімерійцями,  з сураштрів  походила  Реваті, дружина  Балавіри,  старшого  брата
Крішни, серед сураштрів жили ядави, племя Крішна й  Балавіри, тотожне літописним
ятвягам тощо. Всі ці племена виступали у війні на боці кауравів. Мовиться також,
що серед них  народилися відомі епічні герої. Зокрема, Пуруравас народився серед
диптакшів (пор.  укр.  прізвище  _Диптан_),  Шама — серед нандівегів, Віґахана —
серед мукутів.

Перський  відповідник  санскритським  _shekhara,_mukuta_  тощо  — _taj._Тадж_  —
поширене чоловіче ім’я в іранців, афганців, таджиків. Знаменитий  _Тадж_Махал_ в
Індії  означає   «Корона-Палац».  Арабський   термін   _тадж-уд-даула_  —  <296>
«корона/вінець держави»,  _тадждар_ — титули  правителя.  Ім’я  _Таджеддін_  або
_Таджуддін_   —   «Вінець   віри»,    _Тадж-уль-мульк_   —   «Вінець   держави»,
_Тадж-уль-алам_ —  «Вінець/Корона світу», _Таджбахш_, «Дарувач корони»  — епітет
Рустама, героя «Шахнаме» Фірдоусі, переносно — «покровитель царів». _Таджунніса_
— жіноче ім’я, яке означає «Корона/Вінець жінок» або «Велителька», «Цариця».

_Тадж_ у перській мові, окрім значень «корона», «вінець», має і значення: султан
—  прикраса  з пір’я на головному уборі;  чубчик у  птаха;  прикраса  у  вигляді
башточки над  дахом будинку;  трефова масть; шедевр, неповторна річ.  Так само й
_мукута_ має  значення  «корона»,  «вінець», «тіара»,  а  ще  «вершина»,  «пік»,
«гребінь», «чубчик», «вінок»,  «найкращий». Епітет  _Шікхандін_ (від  _шікха_  —
«чуб», «пасмо  волосся на голові»),  тобто  «З чубом»,  «Чубатий», «Косатий» має
Вішну.  Ім’я _Шікхандін_  мав і син  царя  Друпади, дочка якого, Драупаді, стала
дружиною  п’ятьох  братів-пандавів.  Шікхандін народився  дівчинкою  під  іменем
_Амба_, щоб помститися Бгішмі. Разом із двома сестрами її викрав могутній Бгішма
у дружини своєму  зведеному братові-цареві. Проте брат відмовився  одружитися  з
нею,  бо  вона  вже була заручена  з іншим,  а Бгішма  теж  не міг одружитися  з
царівною, бо присягнувся не одружуватись. Ображена і  втратою жениха, і відмовою
Бгішминого брата, а  тоді й самого Бгішми  одружитися  з нею,  царівна поклялася
віддячити Бгішмі за порунтане життя. Подвижництвом вона добилася в Шіви, щоб він
допоміг їй у цьому. В наступному народженні вона народилася донькою царя Друпади
під  ім’ям _Шікхандіні_, але  потім обмінялася з напівбогом-якшею статтю і стала
юнаком Шікхандіном.  У  двобої Арджун, що виступав на боці пандавів, ніяк не міг
здолати  Бгішму, воєначальника  кауравів, тому вдався  до  нечесного вчинку. Він
виставив попереду Шікхандіна, і Бгішма відмовився застосувати проти нього зброю,
бо й надалі вбачав у юнакові дівчину, а підійняти руки на жінку він не  міг. Цим
скористався Арджун, смертельно поранив Бгішму, і той помер на ложі із стріл.

Індійські _мукути_ мають свого  іранського двійника — _таджики_. Обидва етноніми
містять значення «корона», відповідно інд. _mukuta_ й іран. _taj_.

Зі сказаного напрошується один  важливий висновок. Якщо зважити, що санскритське
_у_ часто-густо відповідає українському _и_ (_tu_—_ти,_musha_—_миша,_dhum_—_дим,
sunu_—_син,_chatura_—_чотири,_rudate_—_ридати,_kupyate_—_кипіти_    тощо),    то
санскр. _mukuta_ на українському грунті мусить приб<297>рати  форми  _микита_. І
виходить, що українське  ім’я  _Микита_,  від  якого  утворено  багато  сучасних
українських прізвищ, теж має значення «Корона», «Вінець».

Прізвище _Короненко_ побутує в  українців (його має,  зокрема,  поетеса Світлана
_Короненко_), а ім’я _Микита_ й похідні  від нього прізвища надзвичайно вжиткові
в запорозьких козаків.

ІНДІЙСЬКІ ЧОЛОВІЧІ ІМЕНА З ШЕКХАРА (SHEKHARA)

(За виданням: _Gandhi_, Maneka. Hindu Names, New Delhi, 1993)

_Васанташекхара_ (_Vasantashekhara_) — «Вінець/Окраса весни», «Веснокоронний»;

_Вірашекхара_ (_Virashekhara_) — «Корона/Вінець героїв», «Найкращий із  героїв».
Таке ім’я мали: син царя Дгрітараштри, найстаршого з кауравів, батька ста синів;
цар країни Чеді, який захистив Дамаянті, дружину царя Наля;

_Ґунашекхара_ (_Gunashekhara_) — «Вінець чеснот», «Увінчаний чеснотами»;

_Девашекхара_ (_Devashekhara_) — «Божественна корона»;  також рослина  Artemisia
sieversiana;

_Джайшекхара_ (_Jaishekhara_) — «Увінчаний перемогами», «Звитяжнокоронний»;

_Джінашекхара_ (_Jinashekhara_) —  «Найкращий  серед  звитяжців»,  «Вінець серед
переможців» (таке ім’я мав джайнський святий);

_Індушекхара_ (_Indushekhara_) — «Увінчаний півмісяцем», «Місяцекоронний»;

_Кшапакарашекхара_ (_Kshapakarashekhara_) —  «Який носить  півмісяць у зачісці»,
«Півмісяцекоронний», «Увінчаний півмісяцем»;

_Кусумашекхара_   (_Kusumashekhara_)    —   «Увінчаний   вінком    із   квітів»,
«Квітковокоронний»;

_Падмашекхара_  (_Padmashekhara_)  —  «Лотосокоронний»,  «Увінчаний   короною  з
лотосами» (таке ім’я мав цар ґандгарвів — небесних музик);

_Пушпашекхара_    (_Pushpashekhara_)    —    «Увінчаний    квітковим    вінком»,
«Квітовінковий», «Квіткокоронний»;

_Раджашекхара_ (_Rajashekhara_) — «Корона царів», «Царськокоронний».  Таке  ім’я
мали: санскритський драматург VII ст. і поет, драматург і географ з  Махараштри,
коментатор  і  автор   поетичного  трактату  «Кав’я-міманса»  й  епічної   поеми
«Харі-віласа» (Х ст.);

_Равішекхара_ (_Ravishekhara_) — «Увінчаний Сонцем», «Сонцекоронний»;

_Ратнашекхара_  (_Ratnashekhara_) — «З  коштовністю  в короні»,  (таке  ім’я мав
джайнський автор XV ст.);

_Сомашекхара_  (_Somashekhara_)  —  «Місяцекоронний» (Сома —  «Місяць»).  Епітет
Шіви; <298>

_Тунґашекхара_ (_Tungashekhara_) — «Увінчаний вершиною» (назва гори);

_Уґрашекхара_ (_Ugrashekhara_) — «Вінець Уґри (тобто Шіви)». Епітет Ґанґи;

_Харашекхара_  (_Harashekhara_)  —  «Корона/Діадема Хари (тобто  Шіви)».  Епітет
священної Ґанґи, яку прийняв на голову Шіва, коли вона спадала з небес на землю;

_Шашанкашекхара_ (_Shashankashekhara_) — «Увінчаний Місяцем». Епітет Шіви;

_Шашішекхара_ (_Shashishekhara_)  — «Місяцекоронний», «З півмісяцем  у  короні».
Епітет Шіви;

_Шекхара_ (_Shekhara_) —  «Корона», «Вінець»,  «Діадема», «Вінок»,  «Найкращий»,
«Ватажок»;

_Шівашекхара_ (_Shivashekhara_) — «Корона/Вінець Шіви». Епітет Місяця.






17. Шіваненко




Шіваненко Артюх, _Шіваненко_ Вацько(78; Черкаський полк, сотня Лазарева).

Санскр.  _shiva_   —  бог,  руйнівник  світу,  один  із  трьох  верховних  богів
індуїстського пантеону  (СРС, 646). Іконографічно зображається  з тризубом, як і
його дружина — _Шівані_, досл. «Шівина» (дружина Рудри — _Рудрані_, «Рудрина»).

Найдавнішим свідченням  про  Шіву  вважають рельєфне  зображення на  хараппській
печатці, де людина сидить у йодічній позі в оточенні тварин. У санскриті є слово
_shiva_ у  значенні «темно-сірий»,  «сизий», «сивий»  (Гусева,  91). Тому цілком
можливо,  що ім’я Шіва  споріднене з  укр. сивий,  тим більше,  що  його їздовою
твариною є сірий бик. Деякі дослідники вважають,  що  ім’я  _Шіва_ походить  від
дравідійського _shivan_ — «червоний», «рудий», що  й собі ймовірно, зважаючи, що
Шіва споріднений із Рудрою, а ім’я _Рудра_ теж тлумачать як «Червоний», «Рудий».

В індуїстський  пантеон  Шіва  увійшов,  сумістившися з  ведійським  Рудрою. Він
приніс низку характеристик, нових, як вважають дослідники, для культових уявлень
арійців, зокрема, високу  роль жінки в суспільстві, отже,  й роль богині-матері.
Вважається, що  трактування жіночого начала як існуючої в світі  реальності, без
якої неможливий вияв творчої  енергії чоловічого начала,  увійшла до  індуїзму з
релігійно-філософських уявлень доарійських народів.

Шіва згадується в ранніх  пам’ятках  серед  міфічних  персонажів,  які мали  дві
статі. У такому аспекті Шіва  відомий під іменами Нара-Нарі, тобто Чоловік-Жінка
або  Джаґанпітрі-Джаґанматрі  —  Батько  світу-Мати  світу.  В  цьому  разі  він
зображається у вигляді людської постаті, права половина якої — чоловіча,  а ліва
—  жіно<299>ча. З  поклонінням  двостатевому  Шіві пов’язане особливе  релігійне
ставлення до гермафродитів, збережене в Індії досьогодні.

Із Шівою асоціюються уявлення про йоґу, його називають Махайоґі — «Великий йоґ».
Багато  міфів  мовлять, що  коли Шіва  поринає  в  медитацію, ніхто  не сміє  її
порушити. Як  Махайоґі він  зображається в подобі  відлюдника з напівзаплющеними
очима,  що  самотньо сидить у горах  на оленячій  шкурі.  Він посипаний попелом,
прикрашений браслетами й поясом із зміїв, волосся закручене в жгути й зібране на
маківці у вузол. Зачіску прикрашає півмісяць.

Шіва втілює руйнування і зоветься Махакала — «Великий чорний» або «Великий час».
Вважається, що він час від часу руйнує світ і  перетворює його на порох, а потім
знову  створює з цього  пороху світ. Руйнування — необхідна передумова творення,
тому бог-руйнівник  одночасно  і  бог-творець.  Сутність речей незнищенна,  тому
руйнування, занепад — це  просто  процес безнастанних  перемін  у  всесвіті. Все
минає,  все  занепадає  і  відтворюється.   Те,  що  ми  вважаємо   безперервним
існуванням, насправді постійна, поступова й непомітна зміна. Зараз людина вже не
та, якою була  десять  років тому,  навіть  хвилину  тому  вона  була іншою. Все
підлягає руйнівній  дії Часу, і  ніщо  в світі  не вічне. З цією  іпостассю Шіви
пов’язане й уявлення, що чоловіча енергія не може творити, не виявляючи себе  як
руйнівне начало. Як Махакала Шіва зображається в подобі чорної людини моторошної
зовнішності, прикрашеної гирляндою з черепів, що виконує танок шаленства — танок
руйнування.

Існує  уявлення  про зв’язок  Шіви зі смертю і з  Ямою,  якого  також  називають
Махакала.  Міфи мовлять,  що ночами  Шіва відвідує  шмашани  —  місця спалювання
померлих,  прикрашає себе черепами, танцює і п’є з чаші,  зробленої з черепа.  У
цій подобі він має ім’я  Капалін — «Черепун», «Черепник». «Махабгарата» каже, що
саме Шіва зробив Яму володарем світу померлих.

Численні й  різноманітні аспекти Шіви:  він  усемогутній,  величезний і водночас
маленький, як  змія; він  з одним обличчям і чотириликий; він  — бик із золотими
рогами  і антропоморфний покровитель черід худоби, супроводжуваний биком; він  —
філософ, творить думкою і водночас — нищитель  життя; він топче ногами незнання,
що  породжує   нестриманість  почуттів,  але  сам  віддається  нестримному  шалу
руйнування; він дає  богам  і  людям нищівну й нездоланну зброю і  сам б’ється з
богами й  людьми;  його  називають  Всеблагим, Всемилостивим,  про  <300>  нього
мовлять,  що на прохання бога-творця  Брахми він  створив  покару  за  нечестиві
діяння;  він рятує світ від  смертельної  отрути,  але й сам не  щадить нічийого
життя в  нападі  гніву  —  відрубав голову своєму синові Ґанеші,  спопелив  бога
кохання Каму тощо.

Особливо  широкими  стали його  функції після злиття з  ведійським  Рудрою.  Він
зцілювач людей і худоби, батько рослинності, прабатько змій, він проявляється  в
усьому  живому на  землі. У «Махабгараті», яка прославляє  переважно  Вішну, без
кінця підкреслюється, що Шіва-Рудра — найсильніший із богів, наводиться 150 його
імен,  серед  них  і  такі,  як  Крішна й  Вамана  — втілення  Вішну. Описи  425
жертвоприносин йому у ведійській літературі, просякнуті почуттям  благоговійного
страху й безпорадності людини перед його всюдисущою могуттю.

Культ Шіви географічно пов’язують  з ареалом  цивілізації долини  Інду (Сіндгу),
так званою  хараппською культурою.  За  «Ріґведою»,  серед  народів,  що їх арії
застали  в  Індії,  був  і  народ  _шіва_.  Ведійські  народи  називали  тутешні
аборигенні  народи  _шішнадева_  —   «шішнобожні»,  «фаллособожні»,  де  санскр.
_shishna_ — «чоловічий орган» (також санскр. _linga_). Це прямо вказує на одну з
важливих характеристик  Шіви  — його  запліднювальну  суть.  Цей  символ Шіви  —
самостійний об’єкт поклоніння і згодом замінив собою зображення його самого.

Ще однією  популярною іпостассю Шіви  є образ Натараджі — «Царя танцю». У  цьому
образі Шіва вважається богом, який втягує в  ритм свого  несамовитого танцю  без
кінця змінну мінливу  матерію і творить світ.  Він  танцює  на  спині потворного
карлика, який уособлює ниці людські прагнення і вказує людям шлях до спасіння.

Мегасфен,  посол   грецького  імператора  Селевка  при  дворі  індійського  царя
Чандраґупти  (ІІІ  ст. до н.е.)  у своїй «Індіці» відзначає,  що гірські індійці
поклоняються Діонісу.  Тут  під  Діонісом мається на  увазі  якраз Шіва,  котрий
пов’язується з горами й через те має ім’я _Ґіріша_ — «Гірський бог». Доречно тут
буде порівняти спільні риси Діоніса й Шіви:

Таким чином, більшість античних свідчень про Діоніса відповідає давньоіндійським
свідченням  про  Шіву-Рудру  (ИД,  374–375).  Античні  джерела  засвідчують,  що
Діонісові-Шіві поклонялися й давні насельники України. Геродот у  V ст.  до н.е.
каже,  що  кожного  третього  року будини  відзначають  діонісії (Геродот, 205).
Цікаві й  слова того ж Геродота, що за одне покоління до походу Дарія  на скіфів
неври залишили свою країну  через  навалу змій.  Очевидно, під зміями маються на
<301> увазі племена, які  поклонялися  зміям,  а  з ними тісно  пов’язаний Шіва.
Неври після цього оселилися в країні будинів, де справлялися діонісії. На північ
від  таврів  Геродот  розміщує агатирсів,  у назві яких наявне  _тирс_  — символ
Діоніса. Можливо, етнонім агатирси насправді може звучати _махатирси_ —  «великі
жезли». Тим більше,  що в  індійських  джерелах фіксується етнонім _махавріша_ —
«великі бики»,  пов’язаний із Шівою, а сам Шіва має епітети _Махадева,_Махеша_ —
«Великий бог», _Махакала_  тощо. А відразу за країною  агатирсів  лежала  країна
неврів.

Цікавий факт  про Діоніса  й  поклоніння йому скіфів  подає знову-таки  Геродот.
Скіфський цар Скіл нишком від свого війська приїздив до грецького міста Ольвії і
справляв вакхічні  містерії,  як справжній шанувальник  <302>  Діоніса.  Про  це
довідався його брат Октамасад. Скіл, щоб урятуватися від розплати за це, втік до
фракійського племені  агатирсів, але  невдовзі  ті  видали  його  і  Скіла  було
страчено. «Отак, — завершує свою оповідь Геродот, — обороняють свої звичаї скіфи
і таку кару накладають на тих, хто  хоче запозичити іноземні  звичаї»  (Геродот,
198–199).

Знахідка на  території давньої Фракії золотого персня  із зображенням  скіфської
богині і  викарбуваним іменем _Скіл_  грецькою мовою, засвідчило: Скіл особа  не
легендарна, а цілком  історична.  Він  жив приблизно в 475–450 рр.  до  н.е.  Ця
історія,  очевидно, має свідчити за те, що самі скіфи  не поклонялися Діонісові,
що серед їхніх божеств не  було схожого на  нього  божества. З іншого боку, Скіл
утік до агатирсів, які, певно, знали Діоніса.

У  «Ріґведі»  боги  часто  згадуються  парами,  тож  і  Шіва  має  свою  пару  —
Місяця-Чандру  або  Місяця-Сому.  Сліди  Шіви-Рудри  простежуються у вірменській
легенді про трьох братів, яка дивовижно перегукується з легендою про Кия, Щека й
Хорива (ТРС, 222–236).

І Рудру, і Шіву пам’ятки називають червоним,  рудим. Причому вважається, що Шіва
—  доарійське божество, а  Рудра —  арійське.  І  що  Шіва  був  божеством  того
населення, яке жило в  Індії  до приходу  аріїв. Обидва божества,  об’єднавшись,
стали  єдиним божеством — покровителем худоби,  творителем і  руйнівником життя,
запліднювачем. Це божество має 8 уособлень власної енергії: земля, вода, вогонь,
повітря, небо,  місяць, сонце, пожертва. Ім’я Шіва  тлумачать  як «Благосний», і
воно нібито не дуже личить богові-руйнівнику.

У мистецтві Шіву зображають як аскета в тигровій  шкурі. Шкіра в нього світла, а
шия  —  синя,  бо  він  проковтнув  отруту,  яка  мала  знищити  світ.  Під  час
сколочування  Молочного  океану змія, яка слугувала  замість мотузки,  виригнула
смертельну отруту, і Шіва випив її, щоб вона не втрапила у води й не отруїла їх.
Але Парваті, дружина Шіви, схопила чоловіка за  горло й не дала отруті потрапити
йому в шлунок. Тому в Шіви посиніла тільки шия, а одне з імен його відтоді стало
_Нілакантха_  — «Синьошиїй».  Сучасний  індійський  поет Ш’ямсінх  Шаші,  котрий
побував  в Україні, переклав низку  поезій Кобзаря мовою хінді й присвятив  йому
власні вірші, каже  в статті про нього, що Тарас Шевченко зазнав у  житті  таких
самих страждань, що й Шіва, коли заради врятування світу мусив випити отруту.

Розкуйовджені кучері Шіви стягнуті кільцями змії, розкритий капюшон її  височить
над  його го<303>ловою. Інша змія обвиває  його шию, а ще одна служить священним
шнуром. У зачісці його — півмісяць,  на лобі — третє око, здатне спопелити світ.
Зброя і атрибут його — тризубець, що символізує його войовничу  іпостась. Тризуб
символізує і тріаду богів — Брахму, Вішну й самого Шіву. У тризубі Шіва уособлює
середнє  вістря, тоді як  праве  уособлює  бог-творець Брахма, а  ліве —  Вішну,
захисник світу.

На відміну  від Брахми й Вішну Шіва  не  має  свого  небесного палацу. Він часто
відвідує  гору  Кайласу в  Гімалаях,  де  живе під  деревом, але  він  переважно
бездомний блукалець. Священні тексти часто мовлять про нього як  про мандрівного
жебрака,  що  навідується  в  місця  кремації  чи  просто  в  безлюдні  місцини,
супроводжуваний примарами й  злими  духами  чоловічої і жіночої статі. Тоді  він
тримає  в одній руці  череп,  у  другій  —  жебрацьку карнавку.  Вважається,  що
найлюбіше для  Шіви  місто —  священне  Варанасі  (Бенарес).  Шанувальників Шіви
впізнають по трьох горизонтальних смугах на чолі.






18. Шудренко, Шудриченко




Шудренко Василь (РВЗ, 271;  Кальницький полк, сотня  Борщагівська); _Шудриченко_
Децько  (427;  Полтавський  полк, сотня  Веприцька);  _Шудуриченко_  Іван  (368;
Кропивнянський полк, сотня Журавська).

Інші  прізвища,   що  побутують  у  нинішніх  українців:  _Шудра,_Шудря,_Шудрак,
Шудрик_.

Санскр. _shudra_—_шудри_, четвертий стан давньоіндійського суспільства (три інші
— жерці-брахмани, воїни-кшатрії та вайш’ї — землероби, ремісники, торговці).

Санскр. _Шудрака_ (хінді Шудрак) — цар і драматург (середина І тис. н.е.), автор
санскритської п’єси «Глиняний візок».

Давньоіндійське суспільство, як відомо, ділилося  на  4 стани. Найраніша  версія
виникнення  цих  станів  (_варн_),  міститься  в ріґведійському  міфі,  що  його
називають «Пуруша-сукта» (Х, 90). У ньому  мовиться,  що брахмани походять з уст
міфічної першолюдини Пуруші,  якого боги принесли в пожертву, кшатрії  — з  рук,
вайш’ї — зі стегон, а шудрі — зі ступнів. Деякі джерела (джайнські й буддійські)
стверджують,  що спершу з’явилися кшатрії, потім  — вайш’ї,  і  лише за  ними  —
брахмани  й  шудрі.  Вчення  про  4  стани  —  чатурварнья  —   відбите  в  усій
давньоіндійській  літературі: епосі,  дгармашастрах,  буддійському каноні  тощо.
Хоча в цій теорії є деякі відмінності, сутності системи це не міняє. Всі джерела
одностайні, що існує 4 групи людей, <304> пов’язаних із певним видом діяльності.
Брахмани  переважно зайняті науками (вчаться і навчають), кшатрії  —  військовою
справою  і  судочинством,   вайш’ї  —  всілякою  економічною  діяльністю  (окрім
ремесел),  шудри  — слугують трьом вищим станам. Згодом  вайш’ї  перетворилися у
вузький прошарок торговців і лихварів, а  шудри підвищили свій соціальний статус
— стали самостійними господарями, землеробами  й ремісниками. Й опинилися навіть
на вищому щаблі, ніж деякі групи населення.

Давньоіндійська  «Ману-смріті»  («Закони Ману») —  збірка  законів,  приписувана
прабатькові  людей Ману, мовить, що  ці чотири стани походять  від  божественних
мудреців-ріші, синів Ману: брахмани — від Бгріґу (Каві), кшатрії — від Анґіраса,
вайш’ї — від Пуласть’ї, шудри — від Васіштхи, нащадки якого носили пасмо волосся
на  виголеній  голові  (ИД,  165).  Ману  ж,  у  свою  чергу,  вважається  сином
бога-творця світу Брахми, який уособлює в тризубі праве вістря.

Саме ім’я _Васіштха_ означає «Найбагатший», «Наймаєтніший», походить від санскр.
_vasu_  —  «багатство», «скарб»,  «статки»,  «добро»,  а  пізніше стало означати
«земля», «держава» (СРС, 571). Воно споріднене з  санскр.  _vasur_ —  «багатий»,
«маєтний»  і  з  грец. _базилевс//василевс_ —  «цар»  і  нашим іменем  _Василь_.
Санскр. _vasu_ в значенні  «земля» творить важливі терміни із  значенням  «цар»,
«правитель», які  згодом стали чоловічими іменами:  _vasudhara_ — досл.  «тримач
землі»,  «земледержець»,  _vasudeva_  —  «бог  багатства»,  «бог  землі»,   «бог
статків».  Ім’я  _Васудева_  мав батько  Крішни та  його старшого брата Баладеви
(Балавіри).

Індоєвропейські народи з глибокої давнини співвідносили певні кольори  з різними
людськими  якостями. На індійському терені свою  барву  мають і суспільні стани.
Сам  термін  _varna_  на означення  стану  із санскриту  тлумачиться  — «колір»,
«забарва» (СРС, 567).  Тож із  жерцями-брахманами  асоціюється білий  колір,  що
символізує святість і чистоту, з  кшатріями-воїнами  — червоний,  що  символізує
енергію і рішучість,  з  вайш’ями-селянами  —  жовтий,  тобто поєднання білого й
червоного  кольорів, із шудрами  — чорний (пор. слов’янське _чернь_ на означення
простолюду),  що  за  брахманським  трактуванням   символізувало  безбожність  і
темряву.  Проте, за епосом, багато знаменитих  героїв, мудреців і навіть богів —
Вішну, Крішна,  Рама, Яма,  Шіва,  Драупаді і навіть В’яса, легендарний  творець
«Махабгарати» й  редактор вед, мали  чорну або темносиню забарву шкіри  й  це не
вважалося ганебним.<305>

Дослідники вважають,  що процес утворення чотиристанового  суспільства  вплинула
низка  обставин:  особливості  родо-племінних  стосунків,  етнічні  й  релігійні
відмінності і в першу чергу суспільно-економічні фактори. Соціальне розмежування
висувало  більш  заможні й впливові роди,  тому  функції управління,  здійснення
культових ритуалів  зосереджувалося в руках певної суспільної групи.  Ці роди  з
часом  закріпили  за собою ці функції, що й сприяло перетворення  їх у суспільну
верхівку. Роди, які почали сповняти жрецькі обов’язки, склали верству брахманів,
царські  роди, військова знать — стан воїнів. Переважна  маса  общинників склала
селянський стан  — вайш’їв  (від санскр. _visha_ —  «община», «плем’я», «народ»,
«усі»; пор. застаріле слов. _весь_ — «село»).

Більш складним  вважається виникнення стану шудр. Основними тут  вважаються  дві
причини: збільшення числа  тих, хто втратив економічну самостійність, і розвиток
ремесел,  які  ставали  основними  заняттями  розорених  співплемінників,  котрі
позбулися колишнього громадянського статусу. Вони  переважно  й склали четвертий
стан, великою мірою залежний від трьох перших станів.

Вищим суспільним  станом були брахмани. Вважалося, що їхніми вустами промовляють
боги,  бо  ж і  походили  вони з вуст, найчистішої частини Брахми.  За допомогою
брахманів і їхніх ритуальних дій люди спілкуються з небожителями й отримують від
них блага, ласку й милосердя.  Добробут людини, за  уявленнями ведійських аріїв,
залежить  від  богів,  а  взнати їхню  волю  і  впливати  на  них  могли  тільки
жерці-брахмани. Тільки  вони  могли  знайомити  людей  зі  священними  текстами,
здійснювати різноманітні жертвоприносини  та  обряди,  серед  них і  пов’язані з
коронуванням  царя. Звідси  і  їхній величезний вплив на  суспільне  й політичне
життя країни. Придворний жрець —  _пурохіта_,  досл. «поставлений попереду», мав
неабиякі можливості  впливати  на  царя,  правителя.  Брахмани  звільнялися  від
повинностей,  їхньою  власністю  не міг  розпоряджатися навіть  цар, а  вбивство
брахмана вважалося найтяжчим злочином.

Однак  реальна влада — військова сила, матеріальні ресурси — перебувала в  руках
кшатріїв.   Така   ситуація   відбита  в   текстах,  над   якими   «попрацювали»
жерці-брахмани. Але  буддійські та джайнські твори подають іншу схему: суспільну
ієрархію   очолюють   кшатрії.  Навіть   у  ведійських  джерелах,   де  незмінно
підкреслюється вищість брахманів, трапляються вказівки, що кшатрій  — ви<306>щий
брахмана.  В епосі ця  позиція  ще  виразніша:  кшатрії змальовуються  вищими за
брахманів і такими, що мають фактичну владу в суспільстві.

Основну  масу  повноправних  вільних  общинників  складали  вайш’ї  —  переважно
землероби  й скотарі.  Вони  давали  необхідні  кошти  на  утримання  державного
апарату, жерців  і знаті. З  часом вони  стають податковою  верствою і не  мають
однакових прав із брахманами й кшатріями. Проте в економічному плані вайш’ї були
цілком  самостійні, мали  право володіти  землею і  відігравали  значну  роль  у
державному  управлінні.  Вони   постачали  переважну  масу  пішого  війська  для
ополчення, хоча провідною військовою силою були невеликі загони  добре озброєних
і  підготовлених  воїнів-кшатріїв. Про  високий статус вайш’їв у ведійську епоху
свідчать згадки про них поряд із кшатріями в ряді джерел.

Хоча джерела всіляко підкреслюють непохитність станових засад, у них містяться й
дані, що перегородки між станами не  були  неподоланними.  Навіть  до  брахманів
іноді  зараховувалися  люди  сумнівного,  як  на  самих  брахманів,  походження.
Порушувались і шлюбні заборони; суворо засуджувалося  тільки  одруження чоловіка
нижчого стану з жінкою  вищого  стану. Проте  одруження чоловіка більш  високого
стану  з  жінкою нижчого  стану дозволялося. Втім,  непоодинокі й шлюби  першого
типу, причому в найшанованіших епічних героїв.

Найважливішим  обрядом, який підкреслює різницю  між трьома  першими верствами й
шудрами, було посвячення — _упанаяна_. Воно прирівнювалося до другого народження
людини,  тому  члени  цих  станів  іще  називалися  _двіджа_  або  _двіджаті_  —
«двічінароджені». Шудр, які не проходили такого посвячення називали _екаджа_ або
_екаджаті_  — «однонароджені». Обряд  цей  здійснювався  в  дитячому  віці.  Для
брахманських дітей найчастіше вказується вік — 8 років, кшатріїв — 11, вайш’їв —
12. Найістотнішою  частиною  обряду  є  надягання на шию посвячуваного особливим
чином сплетеного шнура — _упавіта_.  Причому  для  кожного  з трьох  станів  він
сплітався з різної кількості ниток і з різного матеріалу.

Єдина згадка про шудр у «Ріґведі» міститься  в її останній, найпізнішій частині.
З цього можна судити,  що  ця верства сформувалася  пізніше  інших.  У  пізніших
джерелах згадки про шудр частіші.

На індійському терені шудри не відбували  обряду посвячення, і це позбавляло  їх
багатьох прав. Їм  заборонялося вивчати веди й навіть слухати їх.  Вони не могли
брати участі в общинних культових <307> обрядах і дійствах, проте їм дозволялося
здійснювати домашні пожертвини й обряд поминання  предків. Шудра не міг посідати
відповідальних посад у державі. Характерно, що ремеслом упродовж усього давнього
періоду  займалися переважно  шудрі. Проте вже у ведійську  епоху  були  заможні
шудрі. У деяких джерелах вони іноді описуються  як народжені без бога й ритуалу,
але власники великих  черід худоби. «Чхандоґ’я-упанішада» розповідає про  шудру,
котрий подарував брахманові  тисячу  корів, віз із  запрягом, прикраси,  а також
дочку й село, де жив брахман (IV, 2). Оскільки худоба вважалася головним мірилом
багатства,  то  вона  робила  заможних  шудр  у  матеріальному  плані  достатньо
незалежними.

Вищі стани  мусили рахуватися  з  шудрами  й  у  політичному  житті. Зокрема, на
церемонії коронації новий цар мусив  звертатися  за підтримкою  не лише до трьох
перших станів, а й до  шудр. Їх радилося вводити до царської ради.  З часом роль
шудрів наближується до ролі вайш’їв. У «Махабгараті» мовиться:

«Якщо шудра не може забезпечити своє  життя звичайними заняттями, тоді для нього
допускаються торгівля, скотарство, ремесло» (ХІІ, 283.3).

«Артхашастра»  й  собі  зазначає:  «Обов’язок  шудр  —  служити двічінародженим,
ведення господарства (_vartta_ —  землеробство, скотарство й торгівля), ремесло,
фах актора» (І.3).

Існує чимало свідчень про незалежне майнове становище шудр. Є навіть факти, коли
заможний шудра  наймав до себе на  роботу  інших шудр,  а то й брахманів.  Проте
збагачення  шудрі з  точки  зору  брахмана вкрай  небажане,  бо тоді шудра  може
кривдити брахмана.

Численні  дані засвідчують,  що  шудрі  займалися,  причому  на  власний розсуд,
різноманітною  виробничою діяльністю.  Вони могли  бути незалежними  в майновому
плані і вважатися правоздатними членами суспільства. Відбувалося  поступове їхнє
зближення з трьома  іншими станами,  навіть з’являлися царські  династії з шудр.
Яскравим прикладом цього може бути  Шудрака — цар і водночас видатний драматург,
який жив у середині І тис. н.е. Реальне існування царів-шудр підтверджує і такий
припис «Ману-смріті» благочестивому  брахману: «Хай не  проживає  він у  державі
шудр» (IV. 61).  А також у «Махабгараті»: «Якщо  брахман, або  вайш’я, або шудра
буде кращим  царем і  захистить  підлеглих,  нехай він  утримує владу на  основі
дгарми» (ХІІ, 79.35).

Китайський мандрівник Сюань Цзян у своїх записках про Ін<308>дію початку VII ст.
пише,  що  з 13  сучасних  йому індійських  царів  лише  5 були  кшатріями,  4 —
брахманами, 2 — вайш’ями і 2 — шудрами.

В  середні  віки ремісничий люд здебільшого  складався  з  шудрів.  З  розвитком
ремесел і посиленням ролі міст мінялося і становище шудр. Так само й на селі. Ще
в «Артхашастрі»,  коли  йдеться про освоєння нових земель, радиться заселяти  їх
переважно шудрами-хліборобами. Сюань Цзян усіх шудр  вважає землеробами. Вайш’ї,
за  ним,  були  торговцями,  які  вважалися  більш  шанованими,  аніж хлібороби.
Заслуговує на  увагу свідчення «Анґавіджі», астрологічного трактату, що шудри не
відносяться до слуг, а  відносяться до аріїв, тобто вільних, повноправних членів
суспільства.  У «Мілінді-паньхо» («Запитаннях Мілінди») вайш’ї і шудрі об’єднані
в одну  групу, що займається обробітком землі, скотарством і торгівлею (ІІІ,  3.
6).  З часом підвищувався і релігійний статус шудрів:  брахмани вже дозволяли їм
слухати веди, здійснювати деякі арійські обряди.

У Південній Індії до  шудрів у  середні віки  належало багато царів, сановників,
торговців, а  також основна  маса землеробів-общинників.  Ремісники  здебільшого
складали особливі касти, статус яких був нижчий за статус шудрів.

На  думку  деяких учених,  становище  шудрів  охарактеризоване  в  «Артхашастрі»
інакше, ніж у дгармашастрах  —  текстах,  що  містять релігійно-правові приписи.
Шудри разом із  трьома  вищими станами включені  до  числа аріїв —  вільних  від
народження. Каутілья, автор «Артхашастри», вбачає  в  шудрах найбільш корисний і
виробничий   прошарок   народу.  З  чого   випливає,  що   шудри  складали  ядро
землеробського населення. (Алаев, 49)

Цікавий з цього погляду  звичай  махаврата, коли влаштовується ритуальний двобій
арія (вайш’ї)  та шудри. Вони змагаються на білому шматку шкури, яка  символізує
сонце. З чого видно,  що сили  підземного світу уособлювалися  певною соціальною
групою — шудрами. Тоді як вайш’ї виступали представниками Індри й інших небесних
богів, тобто уособлювали світлі сили.  У цьому також  відбивається уявлення  про
битву Індри й Врітри, де Врітра уособлює асурів-шудрів, а Індра — девів-вайш’їв.
Битва між ними завжди стається  на  початку Нового року, тобто  перемога світлих
сил  над темними,  Індри над Врітрою  символізує настання  Нового  року,  Весни,
пробудження землі від зимових холодів (Кейпер, 50).

Відбиття в  українських  прізвищах цього соціального стану  свідчить, що й давні
українці знали  <309>  чотиристановий  поділ  суспільства.  Як  видно з «Реєстру
Війська Запорозького 1649 року», козаків із прізвищем  _Шудренко_ й _Шудриченко_
всього  3,  якщо  сюди  долучити  й  прізвище  _Шудуриченко_.  Причому  прізвище
_Шудренко_   передбачає  існування   терміну  _шудра_  чи  прізвища  _Шудра_,  а
_Шудриченко_  так  само  — прізвища _Шудрик_.  Прізвищ _Шудра_ й  _Шудрик_ серед
козаків не засвідчено, але вони досить рясно засвідчені в сучасних українців.

Всі три козацькі прізвища засвідчуються по лінії  Кальник — Кропивня  — Полтава.
Одне  прізвище (_Шудренко_) —  на  Правобережжі  (Кальницький полк)  і  два — на
Лівобережжі (_Шудриченко_ — Полтавський  полк, _Шудуриченко_  — Кропивнянський).
Тож певною мірою  осередком  прізвищ на Шудр-  можна вважати полтавський регіон.
Тим більше, що  в  Полтавському полку засвідчене цікаве в цьому плані й козацьке
прізвище _Чамаренко_(див. окрему статтю), яке теж відбиває стосунок до шудрів. З
іншого боку, неподалік Полтави,  в Хоролі, нині побутує прізвище _Панікар_,  яке
має індійські  паралелі  й пов’язується  з  верствою  торговців,  купців. А вони
належать до третього  стану  —  вайш’їв  (ТРС, 153–163).  Зважаючи на  те, що  в
Полтавському полку засвідчено прізвище  _Кудерка_, в  Миргородському — _Кудин_ і
_Кудинович_,  у  Кропивнянському   —   _Кудиненко_,   пов’язані   зі   жрецьким,
брахманським станом,  можна констатувати, що в ареалі Полтави представлені ті  ж
чотири  стани,  що  і  в  давньоіндійському  суспільстві. Воїнська,  кшатрійська
верства представлена  прізвищами _Царко,_Царенко,_Цариченко_, бо вони споріднені
з  індоіранським  кшатра/  хшахра —  «сила», «влада», від якого утворене  й наше
_цар_. <310>






Розділ V. ОБРЯД І РИТУАЛ





Ґріхастха — ґехаста — ґазда




Індійці  в  усі  часи славилися  вмінням систематизувати  й  класифікувати речі,
факти, явища, події, поняття, філософські категорії за допомогою чисел, зокрема,
«четвірок». Чотири світові  періоди, чотири різновиди  живих істот,  чотири лики
бога-творця Брахми, чотири боги-охоронці чотирьох сторін світу, чотири жерці при
найважливіших обрядах і ритуалах, чотири священні веди, чотири способи політики,
чотири роди  війська (їх  сьогодні  уособлюють шахові фігури), чотири  різновиди
зброї,  чотири суспільні стани,  чотири  обов’язки й  чотири цілі людини, чотири
етапи людського життя… Перелік можна продовжувати, але те, що  нас цікавить, вже
увійшло в цей список. Це — чотири стани  давньоіндійського суспільства  й чотири
етапи людського життя, які пов’язані між собою. Бо саме перший  період людського
життя стосується навчання,  освіти.  Саме  він  —  чи  не  найголовніший у житті
людини, бо формує її, виховує особистість, громадянина.

Індійська  релігійно-філософська  система  розглядає  людину в двох вимірах — як
творіння природи і як творіння суспільства. Другий  вимір і виводить на  поняття
чотирьох   періодів   людського   життя   —   так   звані   чотири   ашрами.   У
релігійно-філософському плані _ашрама_  — відтинок життя,  упродовж якого людина
виконує певні функції, досягає певних цілей, повертає борги суспільству й богам.
Чотири етапи-ашрами  це: період навчання — _брахмачар’я_, період життя в  шлюбі,
родинне  життя —  _Ґріхастха_;  період лісового  відлюдництва  —  _ванапрастха_;
період  життя  поза  суспільством  —   _саньяса_.  Іноді  два   останні  періоди
об’єднуються, і тоді людське  життя  має три етапи. Подібне членування  знали  й
слов’яни, зокрема, східні, у них теж існувала градація _діти_—_мужі_—_старці_.

Історичні  джерела свідчать, що слов’яни знали й чотириетапний  поділ  людського
життя, і ці чотири етапи порівнювалися з чотирма порами року й чотирма сторонами
світу. Дитинство —  весна  і схід, юність — літо й південь, зрілість  — осінь  і
захід,  старість —  зима й північ (МЧ,  90). Така ж класифікація властива давнім
індійцям.

Індійська традиція вважає навчання,  освіту, учнівство — одним  із найголовніших
елементів життєвого циклу людини. Освіта  мусила дати людині  позитивне знання —
_відья_,  прирівнюване до  бо<313>жественного.  Недарма й  чотири  священні веди
вважаються божественними, вони відносяться до  категорії «почутих» із  небес.  В
основі санскр. _vidya_ — «знання», «божественне знання» лежить та сама дієслівна
основа  _vid_  із  значенням  «знати», «відати»,  що  й у  величезній  кількості
українських і взагалі слов’янських слів: _відання,_відомий,_оповідання,_сповідь,
свідомість,_свідок,_провидець,_відомство,_вість,_звістка,_розповідь,_відповідь,
вісник,_довідка,_досвід,_завідувач,_відьма_ тощо (ЕСУМ, І 390). Санскрит  знає і
слово  _jnyana_,  тотожне  українському  _знання_,   але  цим  терміном  частіше
означаються емпіричні, набуті досвідом знання.

Освіта  мала підготувати  індивіда  до наступних життєвих  етапів,  до  мінімуму
звести  прагнення  і бажання, які могли  б  увійти в  суперечність  з інтересами
групи,  громади  чи стану, з якого він походить. Освіта мала розвинути  в людині
якості,  які  стали  б  основою  її  гармонійного  життя  в певному  соціальному
середовищі.

Давньондійське суспільство ділилося на чотири стани або варни: жерців-брахманів,
воїнів-кшатріїв, землеробів-вайш’їв і шудрів, залежних  від трьох перших станів,
які вважалися вищими. Саме три вищі стани могли й мусили вивчати священні  веди,
а  їхні  діти  —  здійснювати  _упанаяну_,  обряд  посвячення  в  учні,  один із
найголовніших обрядів  життєвого циклу.  Назва  _упанаяна_  походить від санскр.
_upa+ni_ —  «приводити», бо батько приводив хлопчика до оселі вчителя  — _ґуру_.
Цей обряд символізував їхнє  друге,  духовне  народження,  яке вважалося  навіть
вищим  і важливішим, аніж народження  біологічне. Тому три вищі стани означалися
не тільки терміном _арії_, але й терміном _двіджа_ — «двічінароджені».

Окремі деталі  цієї церемонії вказують на символічну смерть, далеку мандрівку  й
відродження,   на  причетність  до  ведійського  культу   й  особливий  характер
взаємостосунків учня і вчителя-ґуру,  другого, духовного батька  дитини. Основні
елементи упанаяни: пов’язування священного шнура (яджнопавіта) через ліве плече,
вручення  йому  подорожнього  посоха  з дерева, придатного  для  жертвоприносин,
повторення священної мантри (молитви) _ґаятрі_ (інакше — _савітрі_). Це фрагмент
із гімну «Ріґведи» (ІІІ, 62.10), зверненого  до бога Сонця — Савітара. Ця мантра
вважається «Матір’ю вед», її можуть промовляти тільки двічінароджені.

При  упанаяні деякі обрядові дії  і  формули схожі  на весільні.  Після упанаяни
вчитель-ґуру мусить деякий час  провадити повстримливе  подружнє життя, оскільки
він  «завагітнів»  учнем.  З <314> упанаяни починалася  ашрама  брахмачарина, що
означало  життя  в  оселі  ґуру,  прилучення  до ведійських  обрядів і  текстів,
дотримання  особливих  обітниць, збирання милостині  для вчителя,  підтримування
священного вогню тощо. Відбуття упанаяни  й постійне носіння «жертовного  шнура»
через плече — необхідна умова приналежності до двічінароджених. Це  давало право
брати участь у  ведійських ритуалах. Хто не пройшов упанаяни, називався _вратья_
— «відпалим від савітрі». Його могли прийняти в  середовище аріїв  тільки  після
певних покут і упанаяни.

Тож тільки «двічінароджені»  мали  право й  були зобов’язані отримувати  освіту,
вивчати веди. Проте й  самі «двічінароджені» не мали однакового статусу. Навчати
могли тільки брахмани; кшатрії і вайш’ї навчали лише свого фаху. Тільки брахмани
могли здійснювати  обряди,  ритуали й приймати  пожертвування. Кшатрії відбували
лише деякі воїнські обряди,  а  вайш’ї —  землеробські.  Заняттям кшатріїв  була
військова  справа   й  управління  державою.   Вайш’ї  займалися  землеробством,
ремеслами й торгівлею.

Отже початкові освіти передувало посвячення, _упанаяна_, що символізувало друге,
духовне народження людини. Видимою ознакою того, що обряд відбуто, був священний
шнур, пов’язуваний  через ліве  плече  під  праву  руку.  Цей обряд означав,  що
індивід  став повноправним членом  свого стану й суспільства й що він готовий до
навчання.  Хоча саме навчання  для дітей із різного стану  починалося в  різному
віці. Найраніше починали  вчитися брахманські  діти,  за ними  — кшатрійські,  а
останніми — хліборобські. Загалом упанаяна для хлопчика-брахмана здійснювалась у
8  років, кшатрія — в 11, вайш’ї  — в 12. Вік учня  мусив бути таким, щоб  розум
його був достатньо сприйнятливим і щоб вистачило часу для освіти. Але один і той
же  вік  підходив не  для кожної  дитини.  Тому допускався певний віковий вибір,
залежно  від   здібностей   дитини.   Для   дітей-брахманів  він  установлювався
найраніший, бо  брахмани  самі  були вчителями  і  своїх дітей  їм не треба було
нікуди відсилати. А кшатрії і вайш’ї могли  здійснити упанаяну пізніше,  бо вони
віддавали дітей у науку до брахманів, відривали їх від  дому, а це було зручніше
робити, коли дитина доросліша (ДДО, 109–133).

Після упанаяни учень  переселявся до вчителя-ґуру й до кінця  навчання перебував
під недремним  оком  наставника,  котрий вважався його другим, духовним батьком.
Сам учитель мав ставитися до учня як до рідного сина, <315> навчати його чесно й
сумлінно, передаючи без утайки  свої знання. Брати за це плати не годилося, хіба
що  після  науки  учень  підносив  учителеві  подарунок,  який не  сприймався як
винагорода за  навчительську  працю. То  був тільки вияв поваги  і  вдячності за
отримані  знання,  які  ціни не  мають.  Зі  свого боку,  учень  мав  виказувати
вчителеві  синівську відданість  і слухняність. Якщо  при  ньому  хтось  нечемно
відгукувався про наставника, йому належало затулити вуха або піти геть.

Учня,  незалежно  від того, з якого  він стану, привчали до невибагливого життя.
Учень допомагав вчителеві по господарству, пас худобу, навіть  збирав  милостиню
для нього. Учневі не  слід було їсти м’яса, меду,  вживати  жувальний тютюн. Він
мусив вставати до схід сонця, молитися, здійснювати належні  ритуали,  не  спати
вдень, скромно  вдягатися,  ходити босоніж,  не танцювати, не слухати музики, не
намащуватися запашними олійками, не ховатися від сонця під парасолькою. Мав бути
правдивим, уміти стримувати емоції і приборкувати почуття.

Традиційна брахманська освіта передбачала насамперед вивчення вед. За ними  йшли
дисципліни,  необхідні  для  вивчення  і правильного  розуміння  вед:  фонетика,
граматика,   етимологія,   віршування,  астрологія  й  правила   жертвоприносин.
Традиційна освіта включала 14 наук-відья та 62 або 64 мистецтва й ремесла. Серед
наук  були історія  й  священні перекази,  демонологія, медицина-аюрведа,  наука
диспуту тощо (ДИ, 430).  Учень  вивчав і  основний фах свого  стану:  кшатрії  —
військову справу, політику й управління  державою, вайш’ї — агрономію, торгівлю,
ремесла, брахмани — обряди й ритуали, жертвоприносини й науку викладання.

Слід сказати, що з плином  часу в  цій схемі  освіти відбулася  суттєва зміна  —
перед  упанаяною  став здійснюватися  обряд,  який  знаменував початок  вивчення
абетки. Цей  обряд  називався _відьярамбга_, «початок  науки» (санскр. _vidya_ =
укр. _відання,_знання,_наука_). Таку  зміну  викликало те, що доти існувала усна
освіта, священні веди  й перекази існували  в усному вигляді, тому  усно  вони й
передавалися  з  покоління  в покоління.  Та  й індійці  не дуже були  охочі  до
відкритого дослідження фактів, властивого нашим  часам,  вони  прагнули зберегти
знання  в  таємниці.  Брахмани  ніколи  не  оприлюднювали  мудрого  знання,  яке
містилося  в  ведах.  Давній  лікар  тримав  свої  медичні  знання  при  собі  і
втаємничував  у  них лише власного сина чи улюбленого учня. Це ж саме стосується
майже  всіх галузей знань, мистецтв і ре<316>месел. Окрім міркувань професійного
суперництва,  існувало й  побоювання, що  ставши загальновідомим, знання втрачає
магічну силу. Та й вважалося, що не кожне знання можна давати всім підряд, певні
знання мали отримувати тільки посвячені, які не використають ці  знання на шкоду
людям.

Але  згодом  санскрит  перестав  бути загальнодоступною  мовою,  веди  обростали
коментаторською літературою, виникали  нові галузі знань —  граматика, фонетика,
етимологія, астрологія тощо. Тобто  різноманітної літератури стало надто багато,
аби її запам’ятати. І тоді з’явилося  письмо й фіксовані тексти. Виникла потреба
і в попередньому знанні абетки й письма. Тож упанаяна перестала означати початок
навчання, її заступив новий обряд — _відьярамбга_. Її почали здійснювати разом з
обрядом пострижин,  коли дитині було від чотирьох  до семи років (ДДО, 109–110).
Особливістю  пострижин було  те, що  на голові дитини  залишали одне або  кілька
пасем волосся, чубчик або й без них, залежно  від того, скількох і яких мудреців
шанували в даному роді, громаді чи стані. Одне пасмо волосся мали носити нащадки
мудреця Васіштхи. З часом при пострижинах  стали  залишати на голові тільки одне
пасмо  волосся.   Це  була  водночас   і  ознака,  поряд  зі  священним  шнуром,
приналежності  до  «двічінароджених»,  тобто  до  одного  з трьох вищих  станів.
Вважалося, що між пасмом волосся на голові й довголіттям  існує прямий  зв’язок,
бо на тім’ї містилася важлива життєва точка _адгіпаті_ — «владика»,  пошкодження
якої викликає смерть. Тож пасмо волосся тут мало захисну функцію (ДДО, 102–105).

Ритуал відьярамбга  полягав у  тому,  що  дитину  купали,  намащували, чепурили,
надягали прикраси. Здійснювали поклоніння різним божествам, насамперед Сарасваті
й Ґанеші, пов’язаних із знаннями й  мудрістю. Робилося жертвоприношення на вогні
— _хома_. Вчитель виконував обряд, присвячений початкові вивчення абетки, стоячи
обличчям на  схід, тоді як  дитина сиділа обличчям  на  захід.  Обряд передбачав
написання й  прочитання окремих  слів чи фраз, як правило, звернення до божеств.
На  тацю  насипали рис і  по ньому  спеціальною для цієї нагоди паличкою писали,
скажімо,  «Уклін Сарасваті» чи «Слава  Ґанеші». Учень кланявся вчителеві,  і той
просив дитину прочитати  написане.  Після цього дитина дарувала вчителеві  одяг,
прикраси й тричі обходила довкола зображень  божеств. Батьки обдаровували жерців
за участь у ритуалі, а  ті благословляли дитину.  Жінки,  в  яких  живі  діти  й
чоловіки,   легенько   погойдували    запалені    світиль<317>ники.    Церемонія
завершувалася врочистим поверненням статуеток богів на звичне  місце —  домашній
вівтарик (ДДО, 110–111). Слід  зазначити, що звичай стригти дітей перед школою і
залишати чубчик  побутував  і досі  побутує  в  українців; очевидно, він  частка
давнього ритуалу, пов’язаного з початком навчання дитини і посвячення її в члени
громади.

Після  завершення навчання,  яке тривало 12  або більше  років, учень повертався
додому,  здійснював  омовіння  й відповідний  обряд, що символізував  завершення
учнівства й перехід до наступного життєвого відтинку. Цим відтинком було родинне
життя,  а  шлюб  — найважливіший  момент  цієї  ашрами.  Завершивши учнівство  й
здійснивши  обряд  повернення додому,  юнак  мусив  якомога  швидше  одружитися.
Шлюбові  передувала  сувора  система  правил  і  заборон.  Шлюб  був  релігійною
необхідністю і  соціальним обов’язком, він  переслідував три цілі: а)  виконання
релігійного  обов’язку   через  жертвоприносини,   б)  продовження   роду,   щоб
забезпечити  нормальне  посмертне   існування  предків  і  в)  чуттєва  насолода
(_кама_).

Стадія  домогосподаря —  _ґріхастха_  —  розглядалася  як  центр і основа  всієї
соціальгої структури. Саме  в ній індивід реалізувався  як громадянин, сім’янин,
господар  і батько. Статус домогосподаря, хазяїна з  соціального боку — найбільш
наповнений етап  людського життя.  На  чоловікові-домогосподарі лежала  особлива
відповідальність перед богом і суспільством, перед своїм станом,  своєю громадою
і родиною. Тут  давалося взнаки  все те, що  людина  засвоїла  на  першому етапі
життя, в період учнівства.

Домогосподар мав займатися  доброчинністю, наділяючи їжею всіх,  кого  може. Він
здійснював жертвоприносини богам, предкам,  духам і людям: їх належало  сповняти
щоденно вранці,опівдні  й  увечері,  а  також  у  суворо визначені  дні, місяці,
сезони.  Певні правила регламентували поведінку господаря.  Неухильне дотримання
всіх цих  приписів  обіцяло йому  довголіття,  здоров’я,  невичерпне  багатство,
добробут і накопичення кармічних заслуг для себе, своїх нащадків, своєї родини й
свого  стану (ИДС, 153–154).  Домашні ритуали  регламентувалися  ґріх’я-сутрами,
творами,  складеними ще в І тис. до н.е. Переважну увагу вони приділяли обрядам,
здійснюваним при зачатті, під  час  вагітності,  першому  годуванні,  пострижин,
посвячення в  учні,  весіллі. Ґріх’я-сутри  викладали  сезонні  обряди (з нагоди
збирання врожаю, для приплоду худоби тощо), а також щоденну  ритуальну практику,
починаючи  з  ранково<318>го  омовіння  й  підтримання  домашнього  вогню. Деякі
ґріх’я-сутри описують поховальні обряди.

Релігійно-правові  трактати  детально  обумовлювали  вимоги   до  нареченого   й
нареченої. Для жениха було важливим те, щоб він закінчив навчання, знав веди, як
мінімум — одну, а найкраще — три. Суворий був підхід до вибору дівчини. Дівчина,
яка  «засиділася  в дівках», тобто  пробула в оселі  батьків більше  трьох років
після досягнення статевої зрілості,  вважалася шудрою, низькою. Безумовна вимога
до нареченої — невинність і не перебування досі в шлюбі. Традиція приписувала не
брати наречених з родин, в  яких не дотримуються дгарми, не  вивчалися веди,  не
народжувалися хлопчики, хворий бодай один член родини або мав фізичні вади.

Термін _ґріхастха_ на  означення другого етапу людського життя дозволяє  пролити
світло  на одне  загадкове українське слово  — _ґазда_,  яке наявне  в  багатьох
слов’янських мовах і  яке на  сьогодні  має плутане  тлумачення. Воно вважається
запозиченням  з  угорської мови, куди,  в свою чергу, це слово знову-таки нібито
потрапило зі слов’янських мов, воно нібито трансформація слов. _господа_  (ЕСУМ,
І  450–451).  Проте  _господа_  має  зовсім   інше  походження,  аніж   _ґазда_.
Санскритський   термін   _grihastha_   складається   з   двох    компонентів   —
_griha_+_stha_.  Де  _griha_ (варіант  _geha_)  —  «оселя», «житло», «родина», а
_stha_  —  «перебувати»,  «бути»  (та ж основа,  що  і в  укр.  _стояти,_стійка,
стоянка,_станиця,_стан_).  Тобто термін  дослівно  означає «той, що  перебуває в
домі», «домогосподар», «одружений глава родини»  (СРС, 196). Санскр. _grihastha_
має і  форму _gehastha_, звідки й  _gehasta,_gazda_. Тобто укр. _ґазда_  виявляє
спорідненість  із санскритським  терміном  на означення другого періоду життя за
давньоіндійськими уявленнями.

У сучасних індійських мовах, зокрема, в хінді _grihastha_ має значення «господар
дому», «глава  родини»,  «землероб»,  «ремісник»  (ХРС,  І  473).  На  означення
домогосподаря тут є низка синонімів, які перейшли до  сучасних мов із санскриту:
_grihi,_grihin,_grihapa,_grihamedha,_grihamedhin,_grihasthi,_grihasthin,
grihasvami,_grihasvamin,_grihapati,_grihabhartar,_griheshvar_ тощо.  Щодо  слова
_grihasvamin_,  то воно  має семантичного двійника  —  _gosvamin_.  Обидва слова
мають однакове значення «господар», «хазяїн». Тільки якщо _grihasvamin_ дослівно
означає  «господар/власник  дому»,  то  _gosvamin_  дослівно  означає   «власник
корів/худоби».  Саме  з  _gosvamin_  у сучасних  індійських мовах постала  форма
_gosayin_, тотожна нашому _хазяїн_.<319>

Так  само  на  означення  господині  маємо:  _grihini,_grihadevi_(досл.  «богиня
оселі»),_grihapatni_(санскр.  _patni_,  досл.  «захисниця», «берегиня»,  тотожне
укр. _пані_),_grihamеdhini_ (санскр.  _medha_  — «пожертва»,  «дар» споріднене з
укр. _мзда_)  _grihadipti_,  досл.  «світло/окраса  оселі»  (санскр.  _dipti_  —
«сяяння», «світло», «блиск», «краса»; пор. укр прізвище _Диптан_),_grihasvamini_
(санскр.  _svamini_  —  «господиня»), _grihasthinі_ або _gehasthini_ (пор.  укр.
_ґаздиня_). Оскільки санскр. _griha_ має варіант _geha_, то всі наведені терміни
й наступні імена можуть вживатися і з ним.

Чоловічі  й  жіночі  імена  з  компонентом  _griha/geha_.  Жіночі:  _Ґріхіні_  —
«Господиня»,  _Ґріхапатні_  —  «Пані  дому/оселі»,  _Ґріхадеві_,  досл.  «Богиня
дому/оселі»;  _Ґріхалакшмі_,   досл.  «Лакшмі  оселі»,  де  _Лакшмі_  —  дружина
Вішну-Всевишнього,  богиня  шастя,   добробуту  й   родинної   злагоди,  тотожна
слов’янській Ладі та балтійській Лайме; _Ґріхаканья_, досл.  «Донька оселі/дому»
(санскр. _kanya_ — «діва», «дівчина»  ми вважаємо спорідненим з назвою  _Канів_,
де є _Дівич-гора_; сюди  ж  — численні українські гідроніми типу _Дівка,_Дівиця,
Дівуха,_Дівичка,_Дівоча_  тощо).  Чоловічі  імена: _Ґріханаяка_, досл.  «Ватажок
дому/оселі» — одне  з імен Сонця; _Ґріхапаті_, «Захисник оселі» (санскр. _pati_,
досл. «той, що захищає», споріднене з укр. _батько_ й рос. _батя_) —  також ім’я
Сонця  і  бога вогню —  Аґні тощо (HN,  142).  Термін  _griha-pravesha_  означає
«вхідчини», «новосілля», а також обряд освячення оселі.

Тож  укр.  _ґазда_  споріднене  з  санскр.   _grihastha,_gehastha_  —  «хазяїн»,
«господар». А що це  не випадково, засвідчує інший індійський термін _gosayin_ —
«господар», досл. «власник корів/худоби», який має свого українського двійника —
_хазяїн_.

Це підтверджує,  що в  українців  відбита  не  лише  санскритська  термінологія,
пов’язана з чотирма суспільними станами, а й термінологія, пов’язана з періодами
людського життя. <320>






Ашваратха — ґоратха, ашваяна — ґояна




Як відзначають дослідники, українці розрізняють  вози,  в які впрягають  волів —
_воловий_запряг,_воловий_віз_, у чумаків — _мажа_, і ті, в які впрягають коней —
_кінський_запряг,_кінський_віз_. Кінські  вози легші, а замість волового дишла у
них  часто дві  голоблі (ВСЭ, 168).  Ці  дані цікаві тим, що такі  само  запряги
існували в Індії <320> й означалися спеціальними термінами: санскр. _ashvaratha_
(хінді _ashvarath_)  — «кінський запряг»,  «кінський повіз»  і санскр. _goratha_
(хінді _gorath_) —  «воловий запряг»,  «воловий повіз». Синонімами до  цих  двох
термінів є  санскр. _ashvayana_  (хінді  _ashvayan_) i  санскр.  _goyana_ (хінді
_goyan_).  Тобто  маємо  терміни _ашваратха-ашваяна_  для  кінського  запрягу  й
_ґоратха-ґояна_ для волового запрягу.

Санскр. _goratha,_goyana_, хінді _gorath,_goyan_ означає «повіз, що його тягнуть
воли, бики  або корови»,  «воловий/бичачий запряг» Термін  складають  компоненти
_go+_yana_, де _go_ — «бик», «віл», «корова». А _ratha_ (хінді _rath_) і  _yana_
(хінді _yan_)  —  «віз», «повіз»,  «підвода»,  «колісниця», «засіб  пересування»
(СРС, 196,  530, 537).  Тобто  _ratha-rath_  i  _yana-yan_  — синоніми  й можуть
взаємозамінюватися.  Відповідно   санскритські   назви   для  кінського  запрягу
ашваратха  й  _ашваяна_,  хінді _ашваян_  (санскр. _ashva_ — «кінь»;  CРC,  82).
_Аshvaratha_ може мати й форму з переставленими компонентами, тобто _rathashva_.

Водночас _ratha_ ще означає «воїн на колісниці», «воїн», «герой» (СРС, 537).  Це
спонукає  співставити санскр. _ratha_  з укр. _ратник_  —  «воїн», «боєць»,  тим
більше що  санскрит  знає слова _rathik_  і _rathnik_ —  «колісничний  воїн». Не
виключено, що укр. _ратник_ споріднене з цими індійськими словами.

_Ашваратха-ґоратха_й_ашваяна-ґояна_ з воїнських та селянських термінів поступово
стали воїнсько-селянськими іменами й прізвищами. Імена, посталі з цих  термінів,
незрідка мають боги й видатні постаті індійської міфології та епосу.

Відбилися  ці  терміни   й   у  топонімах  і  гідронімах.  Наприклад,  у   назві
_Ґоратхаґірі_ на  сході Індії,  досл. «Гора ґоратха»  або  «Гора Воловий запряг»
(санскр. _giri_ = укр.  _гора_). Вона  згадується  в «Махабгараті», джайнських і
санскритських  джерелах. Фортецю _Ґоратхагірі_,  розташовану на горі, штурмувало
численне  військо царя  Кхаравели  з  держави Калінґа,  котрий,  узявши фортецю,
одразу рушив  на Маґадгу,  сусідню  державу. З _Ґоратхаґірі_ було  видно кордони
Маґадги (Law, 220).

«Махабгарата» згадує ріку _Ашваратха_  —  «Кінський повіз», «Кінська колісниця».
Що  досить  незвично для назви  ріки, проте є  й інші  річкові назви  з  _ратха:
Джйотіратха_,  «Промениста  колісниця»  —   притока  річки  Шона,  _Чітраратха_,
«Барвиста колісниця» — відома в давнину річка, називана й _Ратхачітра_.

Священна Ґанґа має назву_Бгаґіратхі_ —  «Бгаґіратхина»,  за іменем  легендарного
царя, через  якого священна ріка спустилася з небес на землю. А син річки-богині
Ґанґи   —  _Бгішмака_  (україн<321>ське  прізвище  _Бушмака_)  має   друге  ім’я
_Бгаґіратхіпутра_ — «Син Бгаґіратхі-Ґанґи»  (санскр. _putra_  — «син», _putri_ —
«дочка»; пор. укр. прізвища _Путра,_Путря,_Путрик,_Путренко_  й село  _Путрівка_
на Київщині).

Ім’я  _Деваратха_   —   «Божественна  колісниця»  або   «Колісниця  богів»   має
значеннєвого  двійника  — _Деваяна_  (хінді  _Дев’ян_). На  українському  грунті
санскр. _deva_, хінді _dev_ —  «бог» має  форму _дей_.  Це відбито в українських
прізвищах _Дей,_Болудей,_Білдей,_Матирдей_ тощо  (див. окрему статтю про _Дей_).
_Болудей_  і  _Білдей_  —  українські  різновиди санскритського  та  хінді  імен
_Баладева_ й _Бальдев_,  яке мав  старший брат  Крішни  і яке означає  «Могутній
бог». У  боспорських написах ІІІ ст. це ім’я грецька  мова передає як _Балодей_.
Тож можна  припус  тити,  що  слов’янське чоловіче  ім’я  _Деян_  (_Дей_+_ян_) —
споріднене з санскритським _Деваяна_ й хінді _Дев’ян_.

Жіноча форма чоловічого імені _Деваяна_—_Деваяні_. Таке ім’я  мала дружина  царя
Яяті, мати синів Яду й  Турвашу. А Яду —  родоначальник  _ядавів_, племені,  яке
споріднене з літописними  _ятвягами_  і з якого походили Крішна  та його старший
брат. Імена  обох братів рясно відбиті в  українців як  прізвища  (ТРС,  51–57).
_Деваяні_  звали  й дружину Сканди,  бога війни, сина бога Шіви та  його дружини
Парваті, імена яких теж відбиті в українців як прізвища.

Є чоловіче  воїнське ім’я _Махаратха_  — «Велика  колісниця»,  що його  мав  син
мудреця-воїна  Вішвамітри.  І є  важливий буддистський термін  _махаяна_  —  теж
«велика колісниця».  Він означує одну з двох основних шкіл буддизму, поширеної в
Китаї, Японії, Кореї, В’єтнамі й деяких інших країнах.  Друга школа, поширена на
Цейлоні (Шрі Ланка) й країнах Індокитаю — _хінаяна_, «мала колісниця».

Ім’я_Дгармаратха_ означає  «Колісниця  Дгарми»,  де  _Дгарма_ — бог правосуддя і
справедливості Яма (пор. численні _Ямполі_ в Україні), а  _дгарма_ — релігійні й
моральні  приписи,  викладені   в  дгармашастрах   —  давньоіндійських  писемних
пам’ятках.  Ім’я  _Дгарма_  утворене  від  санскр. _dhar_,  спорідненого  з укр.
«держати»  (звідки  й  _держава,_державець,_державник_  тощо), воно  може мати й
форму  _Дгамма_.  Тобто  _Дгармаратха_   тотожне  _Дгаммаратха,_Дгаммаратх_.  Що
спонукає співвіднести  з ним  слов’янське ім’я _Домарад_. Якщо ці  імена справді
споріднені, то так само можуть  бути споріднені й інші  індійські та слов’янські
імена.  Наприклад,  індійське   _Дгармаґірі_   —  «Гора/Оплот   дгарми/віри»   й
слов’янське _Домажир_ (_jir_ у  памірських мовах — «гора»,  воно тотожне санскр.
_giri_ й укр.  _гора_). Ім’я _Дгармаратха-Дгаммарат_<322>_ха_-_Дгаммаратх_, як і
_Деваратха_—_Деваяна_, може мати свого двійника  _Дгармаяна-Дгаммаяна-Дгаммаян_.
А  він  і  собі знаходить слов’янського  родича  —  ім’я  _Даміан,_Даміян_, укр.
_Дем’ян_. Тобто ім’я  _Даміан,_Даміян,_Дем’ян_,  не зовсім зрозуміле дослідникам
(ЕСУМ, ІІ 32), може тлумачитися як «Колісниця дгарми/віри»,  де _дгарма_ означує
всю  сукупність   релігійних,  моральних   та  етичних  норм,  яких  людина  має
дотримуватися в житті, тобто норми людської поведінки в суспільстві.

Термін _ratha_ пов’язаний переважно з воїнським станом і з конем, а  _yana_  — з
селянським і волом, биком. Тому  елемент _ратха_ значно  частіший у кшатрійських
іменах,  аніж  _яна_ у  селянських.  Проте обидва слова — синоніми, й коли існує
ім’я з одним із цих компонентів, то може існувати і його паралельна форма.

Слово  _ратха_  вживається  з  іменами богів  і на означення  богів.  Коли  воно
вживається з іменем якогось божества,  то  позначає або інше божество, або якусь
реалію, пов’язану з ним:

_Бгаґаратха_ — «Колісниця щастя», де санскр. _Bhaga_ (хінді _Bhag_) — бог щастя,
добробуту  й  благополуччя,  споріднене з  нашим _бог_. В  Індії є річка _Bhaga_
(хінді _Bhag_), а в Україні — _Буг_ (давні фіксації — _Бог_). Бгаґа зливається з
іншою річкою,  що  має назву _Чандра_,  і  далі обидві течуть одним руслом і під
спільною  назвою _Чандрабгаґа_.  Індійська _Чандра_ теж має українську родичку —
річка й село _Шандра_ є в Миронівському районі на Київщині.

_Бріхадратха_,  «Величезна  колісниця»  —  ім’я  Індри,  царя  богів  і  ватажка
небесного воїнства;  _Вішнуратха_,  «Колісниця Вішну»  —  Ґаруда,  їздовий  птах
Вішну; _Чітраратхі_, «Блискучоколіснича»  — одне з імен богині-воїтельки  Дурґи,
дружини Шіви;  _Шіваратха_ — «Колісниця Шіви» тощо.  Із Сонцем  пов’язані  імена
_Авіратха_ — «Сонячна колісниця», _Діваратха_ — «Денна колісниця», _Дівіратха_ —
«Небесна колісниця»,  _Равіратха_ й _Ушадратха_ — «Колісниця Сонця»,_Чітраратха_
— «Сяюча колісниця», _Шучіратха_ — «Ясна колісниця».

Надзвичайно  поширене _ратха_ в іменах царів,  причому  воно  часто має при собі
якийсь числівник. З чого видно, що колісниця  відігравала колись величезну роль,
а могутність царя визначалася кількістю колісниць.

_Атіратха_  (санскр.  _ati_ споріднене  з рос. _очень_) й _Багуратха_  — «Багато
колісниць» (санскр. _bahu,_bahuta_ — «дуже», «багато»).

_Аштаратха_ — «Вісім колісниць». Мав син царя _Бгімаратхи_.

_Дашаратха_ — «Десять колісниць». Його мав батько Рами, героя «Рамаяни», який  і
сам має ім’я _Падмаратха_  — «Лотосова  колісниця» (санскр. _padma_  — «лотос»).
<323>

_Наваратха_ — «Дев’ять колісниць». Мав батько Дашаратхи (санскр. _nava,_navaka_,
хінді _navak_ — «дев’ять» і водночас «новий», пор. укр. прізвище _Новак_).

_Шатаратха_ — «Сто колісниць» (санскр. _shata_  — «сто»),  царське  ім’я.  Воно,
можливо, проливає  світло на одне українське прізвище,  коли зважити, що _ratha_
тотожне  _yanа_  (_yan_).  Тож воїнське  ім’я  _Шатаратха_  може  мати  й  форму
_Шатаяна,_Шатаян_.  А   по-українському  це   б  звучало   _Стоян_.  Дотеперішнє
тлумачення  цього  слов’янського імені  й  українського  прізвища  від  дієслова
_стояти_  викликає серйозні  сумніви  через  брак  переконливої  аргументації  і
вмотивованості.

Підтримує нове тлумачення прізвища _Стоян_ і гідронімний факт. Компонент _shata_
—   «сто»  містить  індійська   річкова   назва  _Шатадру_,  досл.   «Стобіжна»,
«Стострумкова», «Стопотічна». Шатадру (зараз _Сатледж_), одна з річок у Пенджабі
(_Пенджаб_  —  «П’ять річок», а _Шатадру_  — одна з п’яти річок, що  творять  цю
назву).  І вона  має  свого  українського  двійника  —  річку  _Стоход_, притоку
Прип’яті. В назвах _Шатадру_ й _Стоход_ перші компоненти  (_Шата_ й _Сто_) мають
спільне походження й однакове значення — вони етимологічно тотожні. Компоненти ж
_ход_ і  _дру_  тотожні  значеннєво, бо санскр. _dru_ означає  «іти», «плинути»,
«бігти»  (СРС,  292).  Воно  споріднене  з  рос. _удрать,_удирать,_давать_драла_
(_деру_) й наявне в слов’янських гідронімах _Драва,_Дрина,_Дрипа,_Друть_ та ін.

Судячи з  імен, до повозів  і колісниць причетні не лише воли й  коні, а й різна
лісова звірина, птахи й навіть плазуни.

_Агіратха_  — «Змійна колісниця», ім’я царя в індійському епосі. Санскр. _ahi_ —
«змій»  споріднене з  укр. _вуж_, рос. _уж_. Ім’я _Агіджіт_ —  «Переможець  Агі»
мають Індра й Крішна. Врітра,  злий демон, який символізує зиму і якого здолав у
двобої Індра, теж _Агі_ — «Змій», «Вуж». Врітра фігурує в українському фольклорі
як  злий  цар  _Ворот_  або _Воротар_.  Перемога  Індри  над Врітрою  символізує
настання весни, Новий рік.

_Маюраратха_ — «Пав’яча колісниця» (санскр.  _mayura_, хінді _mayur_  — «павич»,
«пава»). Ім’я Сканди, бога війни, сина  Шіви (уособлює в тризубі середнє вістря)
і Парваті. Павич — національний птах Індії і їздовий птах Сканди. Павине пір’я —
неодмінна деталь зачіски Крішни.

_Мінаратха_  —  «Риб’яча колісниця». Це ім’я  має  в  епосі  цар, а  його син  —
_Сатьяратха_,   «Колісниця   правди»  (санскр.  _satya_   —  «істина»,  «правда»
споріднене  з  укр.  _суть_). Санскр. _mina_, хінді _min_  — «рибина» (пор. укр.
_минь_; назва ця вважається праслов’янським запозиченням із фінно-угорських мов;
<324> ЕСУМ, ІІІ 463). Рибина  — атрибут індійського бога кохання Ками, через  що
він має  імена _Мінадгваджа_ — «З рибиною  на  стязі», _Мінакетана,_Мінакету_  —
«Рибоемблемний»  тощо. Жіноче ім’я _Камасарія_, в яке входить компонент  _Кама_,
мало дві боспорські цариці IV–III ст.  до н.е.  Санскритська назва сузір’я Риб —
_Міна_. Є богиня _Мінакші_ — «Рибоока», іпостась богині Парваті, дружини Шіви.

_Мріґаратха_ —  «Сарнова  колісниця» (санскр. _mriga_ — «сарна», «олень»).  Таке
ім’я мав цар  держави  Айодг’ї, тієї самої,  з  якої  походив  і  в якій царював
легендарний Рама. Мріґа-сарна — їздова тварина бога вітру Ваю (ім’я споріднене з
укр. _віяти,_вітровій,_буревій,_завія_ тощо), інше ім’я якого — _Ватар_. Цікаво,
що  в  Києві   є  місцевість  _Мриги_,   а  по   Україні  (Київщина,  Черкащина,
Рівненщина) — численні _Сарни_.

_Мушакаратха_ — «Мишача колісниця». Ім’я Ґаруди, їздового птаха бога Вішну, який
уособлює в  тризубі ліве вістря. Санскр. _musha,_mushaka_ (хінді _mush,_mushak_)
— «миша», «щур» споріднене з укр. _миша,_мишка_. Ґаруда — цар птахів, він викрав
в   асурів,  вічних   супротивників   богів-девів,  напій  безсмертя  —  амріту.
Зображається як орел із людським тулубом.

_Потріратха_ — «Вепряча колісниця», жіноче ім’я. Його  мала Мая —  мати  Ґаутами
Будди, засновника  найбільшої  нині  в  світі релігії (за  кількістю  віруючих).
Санскр.   _potri,_potrin_  —  «дикий   кабан»,   «вепр»  (СРС,  407).  З  вепрем
пов’язується  Вішну, його  третя  аватара  (втілення) —  Вепр. Прибравши  подоби
велетенського вепра,  Вішну пірнув на  дно океану  й підійняв на поверхню Землю,
затонулу  під  час потопу. Водночас _Мая_  і _Потрі_  —  імена  богині-воїтельки
Дурґи, дружини Шіви, ім’я  якої у формі _Тірґатао_ засвідчене  на терені України
ще  в  IV ст.  до  н.е. Індійська  форма імені — _Дурґадеві_,  «Дурґа-богиня», а
_Тіргатао_ — грецька  передача.  Його  мала меотянка  (_Меотида_  — давня  назва
Азовського моря), дружина сіндського царя Гекатея (див. статтю про Тірґатао).

_Хансаратха_  —  «Лебедина/Гусина  колісниця».  Ім’я  бога-творця  Брахми,  який
уособлює в тризубі праве вістря.  Санскр. _hansa,_hansaka_, хінді _hans,_hansak_
— «гусак», «лебідь»; споріднене з укр._гуска,_гуси_.



ІМЕНА ЦАРІВ І МОГУТНІХ ГЕРОЇВ:

_Бгімаратха_  —  «Колісниця  Бгіми».  _Бгіма_,  «Грізний»   (санскр.  _bhаya_  —
«острах»,  «побоювання»,  «жах»;  СРС,  475, 482) —  цар  із роду  мудреця-воїна
Вішвамітри,  батько  царя Діводаси.  Діводаса  —  батько  царя  _Судаса_  (хінді
_Судас_), битва якого з  десятьма царями описана в «Ріґведі». А прізвища _Судас,
Сдасюк_ і нині побутують в українців. <325>

_Джаядратха_—    «Переможна   колісниця».   Його   в   «Махабгараті»   мав   цар
сіндів-сувірів. А сінди, інша назва яких  — _сувіри_,  жили на теренах  України:
одна   _Сіндика_   була   на  Таманському   півострові,  а  друга,   так   звана
_Сіндська_Скіфія_  — в  низів’ях  Дніпра. Сінди-сувіри виявляють спорідненість з
українськими сіверами й кімерійцями (ТРС, 10–17).

_Чітраратха_ — «Блискуча колісниця». Це ім’я мають в епосі численні епічні герої
й царі: радник царя Дашаратхи, царевич країни Панчали, цар-ядава —  батько  царя
Шури, діда Крішни, а також син Крішни. _Чітраратха_ — й _Полярна_зірка_.

Та  найчастіше  імена з  _ратха_  означують  колісницю  з  точки зору її бойових
якостей.

_Апратіратха_ — «Нездоланна колісниця» (санскр. _a_ «не»+_prati_ «проти»), тобто
колісниця,  якій  ніхто й ніщо не може протистояти.  _Віраратха_ —  «Богатирська
колісниця»; _Віра_,  «Герой», «Богатир» — одне з імен Крішни й компонент в імені
його  старшого брата — _Балавіра_  (хінді _Балвір_, пендж.  _Балбір_)  «Могутній
герой»,  відбите в запорозьких козаків як  прізвища _Балвір,_Бальвір,_Балбир_  і
_Балбиренко;_Дрідгаратха_  —  «Могутня  колісниця»;  _Оґхаратха_  —  «Несамовита
колісниця»; _Пратіратха_ — «Протистійна колісниця», здатна протистояти будь-якій
силі;  _Суратха_, «Прекрасна колісниця» — дуже поширене ім’я; _Пуроратха_ — «Чия
колісниця попереду»,  а переносно — знаменита, видатна людина, ватажок. Те саме,
що  й президент, яке дослівно  означає «той, що сидить  попереду»  (пор.  чеське
_predseda_ й рос. _председатель_).

Іноді ім’я мовить, що саме завдяки колісниці можна здобути:

_Вішваратха_  — «Колісниця  світу».  Санскр.  _vishva_  (_va_  cуфікс) — «весь»,
«все», «світ», «всесвіт» (СРС,  608). Ім’я _Вішвамітра_ з  цим  компонентом, яке
відповідає слов’янському _Всемир_, відбите в боспорських написах IV i III ст. до
н.е.  Санскритське ім’я _Вішвапалака_ (хінді _Вішвапалак_)  —  «Захисник  світу»
українською буде _Всеполк_  або _Святополк_,  якщо взяти до уваги, що _Свят_  не
від _святий_, а від _світ_ (польське _swiat_).

_Кіртіратха_ —  «Колісниця  слави». Санскр. _kirti_ — «слава», «хвала»,  синонім
йому — санскр. _shravas_,  тотожне укр.  _слава_. Тому  існують паралельні форми
індійських імен  з  цими  компонентами: _Бгурікірті_  й  _Бгурішравас_  (санскр.
_bhuri_  — «багато»,  «дуже»,  «вкрай»),  тотожне  укр. _Борислав;_Багукірті_  й
_Багушравас_, тотожне  укр.  _Богуслав;_Сукірті_  й  _Сушравас_,  тотожне  слов.
_Сеслав_  (санскр. su  —  префікс, що  надає  основному слову найвищої  якості);
_Прітхукірті_  й  _Прітхушравас_  —  «Славний  на  всю  землю»,  «Земнославний»,
«Прітху<326>слав», «Земнослав», «Земеслав» (санскр. _prithu,_prithvi_ — «земля»,
«країна»,  «Прітхві   —  богиня  Землі»).  Не  виключено,  що  саме  із  санскр.
_Прітхушравас_ споріднене _Братислава_ — назва столиці Словаччини.

_Махіратха_  — «Колісниця землі». Санскр. _mahi_ — «земля», досл. «велика». Тому
індійське воїнське ім’я _Mahipa_  —  «Захисник  землі»  споріднене з українським
прізвищем _Мазепа_ (ТРС, 166–176).

Іноді імена вказують, з чого зроблена колісниця:

_Меґхаратха_ — «Хмаряна колісниця» (санскр. _megha_ — «хмара», споріднене з укр.
_імла_ й рос. _мгла_).  Ліричну поему Калідаси «Меґха-дута» (V  ст.) український
санскритолог  Павло  Ріттер  (1872–1939)  переклав українською («Хмара-вістун»),
російською («Облако-вестник») й італійською мовами.

_Рукмаратха_, «Золота  колісниця» — син  царя країни Шальва. _Рукма_ — «Золотий»
звався  батько  царівни  Рукміні,  дружини  Крішни,  ім’я  якої  співвідносне  з
латиським прізвищем _Рукмане_. Інше  ім’я  батька Рукміні  — _Бгішмака_,  а воно
тотожне українському  прізвищу  _Бушмака_. Столиця царства  Бгішмаки  —  санскр.
_Кундіна_, хінді  _Кундін_, а  в  Україні  є  історичне  місто  _Кудин_.  Країна
Бгішмаки — _Бгоджа-Відарбга_,  а ці назви виявляють  спорідненість з  етнонімами
_бужани_-_дуліби_ (ТРС, 39–50).

_Хемаратха_  —  «Золота  колісниця».  Це  ім’я  мав  онук  Чітраратхи  й  батько
Сатьяратхи.  Санскр.  _hema_  —  «золото».  Є  жіноче  ім’я  _Хема_ —  його  має
письменниця, дружина  першого посла Індії в  незалежній  Україні  Судгіра Девре.
_Хема_ входить  компонентом  в  індійські  двоосновні імена  й  назви,  зокрема,
річкові. В Україні  побутує  жіноче ім’я _Хима_  й  річкові  назви _Хима,_Химка,
Химівка_ тощо. У  боспорських написах ІІІ  ст. засвідчене жіноче ім’я _Хемата_ й
чоловіче _Хематін_ (див. статтю «Хемата…»).



САНСКРИТСЬКІ СЛОВА З КОМПОНЕНТОМ _GO_ ТА ЇХНІ УКРАЇНСЬКІ РОДИЧІ

_gomin_ — «власник корів/худоби» (пор. укр. прізвище _Гомін_);

_goyana_,  хінді  _goyan_ — «воловий,  бичачий  або  коров’ячий запряг»,  «віз»,
«колісниця» (пор. укр. прізвище _Гоян_);

_govrisha_, хінді _govrish_  — «бик»,  «бугай»,  «самець»  (пор.  укр.  прізвище
_Гавриш_);

_gosvamin_  (хінді  _gosayin_),  досл.   «власник  корів»   —  бог,   всевишній;
праведник_ayin_ в хінді — хазяїн, власник; бог, всевишній; чоловік, муж (ХРС  І,
483). З чого видно, що санскритське й, святий  (при  звертанні до відлюдників та
аскетів); господар,  власник  (пор. рос. _хозяин_, укр. _хазяїн_); _s_хінді _ґо,
ґу_ на слов’янському  грунті  мають фор<327>му  _хо,_ха,_ху_(санскр.  _gudabha_—
укр. _худоба_);

_gomukha_,   досл.  «коров’ячаморда»  —  поширеневепосівоїнське   ім’я   (напр.,
_Ґомукха_— син  колісничого  Індри; воїн-данавав  «Махабгараті» (ядави,  з  яких
походили  Крішна  й Балавіра,  мають і назву _данави_); _gomukha_ також —  назва
музичного духового інструменту (пор. українське прізвище _Хомуха_);

_gopta,_goptar_—  «захисник»,  «охоронець»,  «воїн»,  досл.  «охоронець   корів,
худоби» (пор. укр. прізвища _Хопта,_Хобта,_Хобтя,_Гоптар_);

_goshala_—   «корівник»,   «приміщення   для   худоби»   (пор.   укр.  _кошара_,
де_шара_відповідає санскр. _shala_  (укр. _зала_, англ. _hall_,франц. _salle_) —
«приміщення»;

_gotra_— первісно «череда корів», згодом — «сім’я», «рід» (пор. укр. _отара_);

_gopa_— первісно «захисник  корів», «пастух»,  згодом — «воїн», «цар»  (прізвище
_Гопя_в козака Білоцерківського полку);

_gopaka_(хінді  _gopak_) — «пастушок» (пор. _гопак_, улюблений танок запорозьких
козаків);

_gopala_(хінді _gopal_) — «захисник/охоронець корів/худоби», «пастух». Популярне
ім’я Крішни, відбите  в  українських прізвищах _Гупал,_Гупало,_Гупалов,_Гупалюк,
Гупаленко_й  назвах  _Гупали_(на  Волині),  _Гупалівщина_(на  Дніпропетровщині),
_Гопло_(озеро в Польщі). Компонент _pala_— «захисник», «оборонець»,  «охоронець»
наявний в етнонімах _пали_(скіфське плем’я), _поляни,_поляки_;

_gopalaka_,  хінді  _gopalak_—  те  саме,  що  й  _gopala_.  Компоненти  _pala_й
_palaka_(хінді  _pal_i _palak_) сходять  до  індоєвропейської  дієслівної основи
_pa_—  «охороняти»,  «захищати»,  «берегти».  Санскр.  _рalakа_,  хінді  _palak_
споріднені  з  укр. _полк_,  яке  наявне  у  військових  термінах  _полководець,
полковник_і князівських слов’янських іменах  _Ярополк_і  _Святополк_. Споріднені
обидва індійські слова і  з укр. _плекати,_плекання_.  Санскр. _gopalanа_означає
«тваринництво», «скотарство», досл. «плекання корів, худоби»;

_gokshira_  (хінді  _gokshir_)  — «коров’яче  молоко»  (санскр. _kshirа_,  хінді
_kshir_— «молоко» споріднене з укр. _сир_);

_govirya_— «плата  за коров’яче  молоко»  (пор. історичний термін _вира_/_віра_—
відшкодування, плата, штраф, наприклад, за провину, злочин);

_goshtha_— первісно  «місце для корів»,  «корівник», «стійло»,  згодом —  «місце
зборів»,  «зібрання», «асамблея»  тощо  (пор. назви  українських  міст —  _Гоща,
Мирогоща_).



«Дрона-парва»  (VII  книга  «Махабгарати») містить  загадковий  для  дослідників
етнонім  _ашвашака_—_«ашвашаки». Його  пояснюють  так,  ніби це особливе  плем’я
скіфів-верхівців (скіфів індійські <328> джерела називають _шака_,  а іранські —
_сака_).  Проте  світло  на  цей  етнонім  проливають  саме  боспорські факти  з
території України. Боспорські написи ІІІ століття фіксують ім’я  _Ґосак_(грецька
передача), санскритська форма якого — _Ґошака_(хінді _Ґосак_). Це давній варіант
сучасного  українського  прізвища _Козак_і  важливого  для  української  історії
терміну _козак_(див. окрему статтю).

Тобто в  імені  _Ґошака_компонент_шака_той самий,  що  і в індійському  етнонімі
_ашвашака_.  Ім’я  _Ґошака,_Ґосак_тлумачиться  як «Бикомогутній», «Могутній,  як
бик»,  тобто_шака_тут  має  значення  «дужий», «могутній». І якщо  прикласти  це
значення  до племінної назви _ашвашака_, то матимемо «Конемогутній»,  «Могутній,
як кінь».

Як бачимо,  деякі  індійські  терміни,  імена  й назви з  компонентом  _go_мають
українських двійників. Так, хінді _gosayin_, тотожне укр. _хазяїн_, утворене від
санскр.  _gosvamin_—  «власник  корів,  худоби».  Синонімом до  _ґосаїн-хазяїн_є
_gomin_, також  «власник корів, худоби», що, очевидно,  відбилося в українському
прізвищі      _Гомін_.      Так     само      санскр.     _govrisha_,      хінді
_govrish_(_go_«бик»+_vrisha_«самець»),  досл.  «бик-самець»,  «бугай»,  відбите,
певно,  в українському прізвищі  _Гавриш_. Санскр. _gopalaka_, хінді  _gopalak_,
тотожні  _gopala_, цікаві тим,  що компоненти  _pala,_palak_  у  них мають своїх
слов’янських родичів.  Синонімами до  _рala_  й  _palak_є  _raksha_і  _rakshak_—
«захисник», «воїн». Індоіранська основа _raksh/rahsh_— «захищати»,  «охороняти»,
«берегти» наявна в етнонімах _русь,_русини,_русичі_.  І як синонімами є  санскр.
_пала-палак_і   _ракша-ракшак_,  так  синонімічні  й   етноніми  _поляни_(_пали,
поляки_) й _русь_(_русини,_русичі_; ТРС, 28–38).

В індійців є священна гора_Govardhana,_Govardha_— «Примножуюча  корів,  худобу»,
пов’язана з  поклонінням  Крішні,  в назві  якої  бачимо  те саме  _go_—  «бик»,
«корова». Санскритська  дієслівна основа _vardh/vridh_— «рости», «посилюватися»,
«дужчати»  споріднена  зі  слов’янською  ж  основою  _валд_/  _волд/влод/волод_,
відбитою, наприклад,  в  князівських  (воїнських)  іменах  _Владислав,_Рогволод,
Володар,_Володимир_тощо.  Численні  сліди  Крішни  в  Україні  на  різних рівнях
спонукають придивитися до найвищої вершини Карпат, назва якої — _Говерла_. Назва
ця напрочуд  близька до  назви індійської  гори. Цілкомможливо, щоміжними  існує
спорідненість,  і  не лише функціональна. Обидві  горимають ореол  святості,  що
вимагає значно глибшого пояснення,  а  не  простої констатації,  що  обидві гори
просто високі.

Кінь  (_ashva_)  і  бик (_go_)  ідуть в  індійській історії  паралельними  <329>
курсами, як і в українській, символізуючи приналежність відповідно до воїнського
(_кшатрії_) і  селянського (_вайш’ї_) станів. А кшатрії і вайш’ї, тобто  воїни й
землероби   —  дві   найважливіші   верстви  чотиристанового   давньоіндійського
суспільства. Всі санскритські терміни на означення цих чотирьох станів відбиті в
козацьких  і сучасних українських прізвищах. А  це  свідчить, що й українці,  як
індійці, іранці та скіфи, добре знали поділ суспільства на стани.

Воїнський  і землеробський  стани  невіддільні від коня  і  вола (бика).  Ці дві
надзвичайношановані  в  епосі  тафольклорі  свійські  тварини   спричинилися  до
численних термінів, багато з яких стали з часом повнокровними й високостатусними
чоловічими й жіночими іменами. А в українців і прізвищами.

І ці імена, прізвища й назви чимало  цікавого й важливого  можуть розповісти про
давньоминулі часи. <330>






Колодій і Холі: свято українське, свято індійське




Серед українських свят, які дійшли до нас із сивої давнини, є і трохи призабутий
_Колодій_, відзначуваний упродовж тижня навесні, коли стрічаються весна і  зима.
Що засвідчує зв’язок  свята  з Сонцем, бо колісницю Сонця в індійській міфології
мчить семерик коней, які символізують дні тижня.

Свято багате  на  обрядові  дійства. Першого  дня відзначають  народини Колодія.
Кладуть на  стіл  полінце й сповивають  його —  отже,  Колодій  народився. Тричі
обходять довкола  столу, славлячи Колодія, Сонце й Весну, потім сідають за стіл:
«Пошануймо,  люди  добрі,  наше Сонечко  весняне, яке прибуло до  нас  в  образі
Колодія». На столі обрядові напитки й наїдки. Літніх, недужих і дітей причащають
«Колодієвими напоями» з цілющих трав, що їх особливо кволим радять пити 27 днів,
тричі  по 9  разів. Колодієві напої підносять  і сварливим  та  заздрісним (УНМ,
322–327).

_Колодій_  — понеділок сирного тижня,  коли  справляють _колодку._Колодка_ тут —
полінце: цього дня заміжні жінки прив’язують його до ноги  нежонатого парубка. І
той  мусить  _волочити_колодку_,  поки  не  відкупиться.  _Справляти_колодія_  —
випивати на викуп  за  _колодку_. А _віддавати_колодку_ — звичай, коли  на Пасху
дівчина  христосується  з парубком  і <330> дає йому писанку. За  це хлопець має
_найняти_танець_ — замовити музику до танцю.

_Колодка_  — і замок (_взяти_в_колодки_ — замкнути). Що  цілком прикладається до
заполоненого злими зимовими силами  Сонця. В’язницю  треба одімкнути, щоб  сонце
вийшло,  народилося.  _Вбиватися_в_колодки_   —  набиратися  сили.  _Колодка_  і
складені біля  дворів  на  вулиці  колоди,  де святкового  дня збирається молодь
(_Усі_хлопці_на_колодці,_а_мого_немає_). _Колода_ ще — «гурт»  (_Колода_—_отара,
як_іде_тісно,_не_в_розпаш_). _Колода_ і вулик.

То що ж криється за  цим святом, які давні уявлення і  глибинні пласти  приховує
воно.  Чому назва його —  _Колодій_. Невже тому, що заміжні жінки  увесь тиждень
справляють _колодку_? Чи тому, що в понеділок заміжні жінки йдуть у родини, де є
дорослі хлопці або дівчата, й прив’язують їхнім матерям колодку до ноги? Мовби в
покару за те, що ті досі не одружили синів і дочок (ЗНН, 202).

Колодій,  сирний тиждень  і масляна взаємопов’язані  й  мають чимало спільного з
Холі,  індійським святом  весни,  яке завершує холодний сезон і  пов’язується  з
сонячним богом Вішну —  Всевишнім. І для Колодія, і для Холі характерні ритуали,
пов’язані  з магією родючості; їх, як на дослідників, індоарії  принесли з місць
свого попереднього проживання,  тобто  і з  України. Обрядово-магічні дійства на
весняне  рівнодення близькі до пасхальної обрядовості, що сходить до язичницьких
часів — вона перейшла  до пасхальної обрядовості слов’янських народів, серед них
і українців.

Колодій  причетний до весняного  рівнодення і відзначається в лютому.  Холі  теж
пов’язане   з   весняним   рівноденням  і   відзначається  в   місяці   пхальґун
(лютий-березень  за  індійським місячним календарем,  відлік днів  —  з середини
місяця).

Первісний звичай фарбувати курячі яйця трансформувався в обливання на  Холі один
одного  розчиненими  фарбами, особливо  червоною. І  в  слов’ян,  і  в  індійців
червоний  колір  пов’язаний із  родючістю,  снагою  (барва  воїнського  стану  —
червона).

На масляну в деяких слов’янських ареалах возять жердину з  колесом, яке весь час
крутять. А на  Холі танцюють довкола жердини з колесом угорі  (символом Сонця) і
крутять його мотузками.

У  Колодії  відчутні  сліди  матріархату.  Це  суто  жіноче  свято  —  на  ньому
верховодять  жінки. А на Холі  дівчина або жінка може залицятися  до  будь-якого
хлопця чи чоловіка. Може навіть безкарно лупцювати його, якщо той не сприймає її
залицяння.

На  Колодія жінки  та  чоловіки бенкетують і співають  сороміць<331>ких  пісень.
Кожна з жінок  мала при собі маленькі колодочки  або  цурпалки.  Щойно до корчми
заходив чоловік, як йому чіпляли «колодку», і той мусив відкуплятися горілкою чи
медом.  А  тільки  на  Холі  можна вживати алкогольні  напої й співати  подібних
пісень. В оселях, на  сходках і навіть  у храмах  декламуються еротичні уривки з
«Бгаґавати-пурани» — твору про життя Крішни.

Інша назва  Колодія — _Сирний_тиждень_. Навколо «колодки» на  столі розставляють
вареники з сиром,  масло,  сметану,  яєчка й  горілку. Для  свят Крішниного кола
неодмінні  молочні  продукти,  надто кисле  молоко,  з  яким  пов’язаний  навіть
особливий обряд. Сам Крішна — пастух, зріс серед пастухів. Існує безліч оповідей
про те, як малий Крішна цупив у пастушок сир, масло, сметану й молоко.

І для Холі,  і для Колодія обов’язкова  обрядова їжа  —  випічка з білого  тіста
(_колачі,_колобки,_коловаї_-_короваї_).

На сирному тижні, і перед ним  на великий  піст досить виразний  і культ предків
(«Родительська субота»).

На Колодія танцюють колові танці.  А  на  Холі  дівчата й заміжні жінки імітують
хороводи юних пастушок навколо Крішни. А Крішна бог насамперед жінок.

На  Колодія жінки випивають у корчмі  на  виручені  за «колодку»  гроші. На Холі
гурти  ходять  по  селу  з  піснями й  танцями,  а зароблене  йде на  колективне
частування.

Особливість  Колодія — соціальна рівність. Тут не важить,  багатий ти чи бідний,
вищого стану  чи  нижчого.  Те  саме маємо і  в Холі, найдемократичнішому з усіх
індійських свят —  на ньому всі  рівні. З чого  висновують, що свято надзвичайно
давнє.

На Колодія  навіть пересварені забувають  взаємні  образи  й  мирно  відзначають
свято. На це свято належало миритися.  Сьомого дня, з відходом Колодія, на цілий
рік мали  одійти заздрощі й ворожнеча. Так і на Холі —  тут не буває образ, що б
хто не витівав.

Степан Килимник  схильний гадати, що  «колодка» —  «узи  Гіменея»  і що в основі
свята — давнє  божество шлюбу (УР,  24). В  індійській  міфології  Вішну і  його
дружина Лакшмі (балт.  _Лайме_,  слов. _Лада_) пов’язані з одруженням і сімейною
злагодою. Коли  розгніваний Шіва  спопелив бога кохання Каму,  той відродився як
син  Крішни й Рукміні  (пор.  латиське  прізвище _Рукмане_).  А Крішна й Рукміні
функціонально тотожні Вішну й Лакшмі.

_Коло_ в  назві  _Колодій_ може означати —  «сонце», «сонячний  диск» (_Колесом,
колесом_сонечко_вгору_йде_).  Українському  _коло_  відповідає санскр.  _чакра_,
споріднене  з авест. _чахра_, грец. _киклос_ і лат. _циклос_ — «коло», «колесо»,
«круг».<332>

У санскриті _chakra_—_колесо,_диск,_район,_округа,_спілка,_військо,_влада_ (СРС,
204)  і  теж  пов’язане  з  Сонцем.  Сонце має епітети  _Чакра,_Чакрабандгу_ («З
диском»), _Чакрадвара_ — «Брама Сонця» (санскр.  _dvara_ — «двері», «ворота») та
ін. (HN, 80–81).

Чакра-диск — атрибут і зброя Вішну-Крішни.  Вішну — сонячне божество, а Крішна —
його  земне  втілення.  Саме  з  Сонця-Сур’ї  викувано  диск-чакру для  Вішну  й
тризубець  для  Шіви.  І  Вішну має  імена _Чакрабгріт,_Чакрадгара,_Чакрапані_ —
«Чакродержець»,  _Чакреша,_Чакрешвара_   —   «Владика   чакри»,   _Чакраюдга_  —
«Озброєний чакрою». Подібні імена  має і Крішна: _Чакрін_  — «Наділений чакрою»,
_Чакраґадапані,_Чакраґададгара_— «Чакроґадодержець», де _ґада_ — булава, ще один
атрибут  і  зброя  Вішну  й Крішни  (HN, 80–81).  Санскр. _чакра_ й  укр. _коло_
творять багато значеннєво тотожних термінів і словосполучень:

_чакраяна_ — віз, укр. _кола_ (_Вийди,_мила,_з_коли,_покажи_личенько_родові_);

_чакра_ — обрій. Укр. _видноколо,_виднокруг_ (_Вже_сонце_в_крузі_);

_чакра_   —   гурт,   спілка.  Пор._коло_родичів,_коло_друзів_.   У   запорожців
_козацьке_коло_ (рада),  _віщове_колесо,_судне_колесо_ —  судові збори  козаків,
_радне_колесо_ — збори з важливих питань;

_чакра_ — вир. Укр. _коловорот,_коловерть,_коловертень_;

_чакра_ — коловий танок. Укр. _коло_ — танок;

_чакра_ —  територія, область. Укр. _околиця,_округа_.  Індія колись ділилася на
округи — _чакри_ (_чакли_). Тому був термін _чакрадар_ (_чакладар_) — «начальник
округи», який сьогодні став прізвищем;

_чакрават_ — вихор. Укр. _круговерть,_коловерть_;

_чакрадріш_ — видноколо (санскр. _drish_ споріднене з укр. _зрити_);

_чакра-в’юха_     —      колове     розташування      людей      або      військ
(_Увесь_поїзд_із_музиками_іде_за_молодим_і_стає_коло_діжі_кругом_—_колесом_).
Запорожці не раз захищалися, обгородившися возами;

_Ґхаті-чакра_, «колесо з глеками» — колодязь.  Укр. _колодязь_ містить  _коло_ —
«колесо»  й означає «колотяг», «витягання води колесом». _Ґхаті-чакра_, колесо з
глеками  — сучасний _чигир_. Цей пристрій діставати воду знає ще «Ріґведа». Укр.
_коліш_ — колесо на валу над колодязем (у хінді _чакрі_). Індійське _Чакрапур_ —
«Чакропіль» тотожне українському _Чигирин_. А пенджабське воїнське  ім’я _Чухир_
(похідне  від _чакра_)  тотожне  українському  прізвищу _Чигир_  (детальніше про
_чигир_ і _Чигирин_: ТРС, 120–130);

_Чакраван_,  «Наділений чакрою»  — ім’я  (санскр.  _ван_  —  суфікс,  наявний  у
слов’янських  іменах   _Іван-Йван-Йован,_Радован,_Милован_).  <333>  Ім’я   може
відповідати слов. _Коливан_;

_чакравартін_  — «чакровертун»,  «колесовертун». Найвищий  титул  самодержавного
царя  в Давній  Індії,  цар  над царями. Колись важливий термін,  а  сьогодні  —
прізвище  _Чакраварті,_Чокроборті_  (бенґальська  форма).  Двоє   бенґальців  із
прізвищем  _Чокроборті_  прислужилися  й  Україні:  один  переклав  бен_альською
давньоукраїнське «Слово  о полку  Ігоревім», а  другий  написав  для  індійських
бібліотек підручник української мови.  Мітхун _Чакраварті_  — відомий індійський
кіноактор (його дочка — _Швета_).

Індійському    _Чакраварті_-_Чокроборті_    відповідає    слов’янське   прізвище
_Коловрат_.   Його   мав  боярин  Євпатій   _Коловрат_,   захисник  Рязані   від
татаро-монголів (ХІІІ  ст.). _Чакраварті-Чокроборті-Коловрат_ — воїнське ім’я, а
в  назві _Рязань_  якраз і відбито  термін на  означення воїна — _раджанья_. Тож
назва _Рязань_ означає «Воїнь».

З українських  даних  випливає, що Колодій — давнє,  ще дохристиянське божество,
якому поклонялися наші предки. Оскільки свято весняне й у ньому виразні  сонячні
мотиви,  то, найімовірніше, йдеться  про молоде весняне Сонце, яке  увіходить  в
силу, збільшує день, проганяє холоди й несе тепло. А з ними — весну, пробудження
землі, врожай і добробут.

«Ріґведа»  знає  «колесо Сонця». Важливу роль  колесо-чакра відігравало  під час
обрядів, пов’язаних із двома сонячними  фазами  — весняним рівноденням (масниці,
масляна) і літнім сонцестоянням  (Купала).  А  Колодій  —  з  масницького  циклу
(_цикл_ теж _чакра-коло_). На масляну, зустрічаючи весняне сонце, возять жердину
з колесом,  яке весь час  обертається; потім  це колесо спалюють.  У чехів  була
старовинна гра — пошуки  золотого кільця-Сонця, схованого  за хмарами й зимовими
туманами.

Тож і _Коло_  в  назві  _Колодій_ може  уособлювати Сонце й означати «Сонце».  А
_дій_ або _дей_ споріднюватися із санскр. _deva_ й хінді _dev_ — «бог». Прізвище
_Дей_ побутує  в  українців,  _дей_  входить  у двоосновні  козацькі  й  сучасні
прізвища  (_Болудей,_Білдей,_Матирдей_   тощо).   Ім’я   _Балодей_   засвідчують
боспорські написи ІІІ століття, як і імена _Сакдей,_Хардей,_Гермодей_ — всі вони
мають індійських двійників. Причому імена й прізвища з _дей-дій_ не іранські, бо
в іранських  мовах  _дев_  несе  негатив  — «злий дух», «демон». Позитивне _дев_
тільки  в індійських, слов’янських і  грецькій мовах.  Тож цілком можливо, що  й
_Колодій_ містить _дій_  —  «бог».  І що  _Колодій_ означає _Колобог,_Сонцебог_,
мовою хінді  _Чакрадев_(санскр._Чакрадева_).  А  ім’я _Чакрадев_ справді  існує,
причому належить воно Вішну-Крішні. <334>

Тож  у  такому  разі  _Чакрадев_і  _Колодій_  означають  не  лише  _Чакробог_  і
_Колобог_,  а   й  _Сонцебог_.  Грецький  Аполлон   —  сонячне  божество,  як  і
Вішну-Крішна. І теж має диск, що символізує Сонце. Боспорські правителі шанували
Аполлона.  Скажімо,  180  року  до н.е.  цар  Перісад  IV  (ім’я  має  індійські
паралелі), підніс знаменитому  святилищу Аполлона  в Дельфах  золоту таріль, яка
символізувала Сонце.  А  ґрецький  _Аполлон_,  індійський  _Ґопалан_-_Ґопала_  й
український _Купала_  тотожні і функціонально, і походженням імен  (ТРС, 93–99).
Аполлон і Ґопалан-Ґопала-Купала вічно юні, епітет Аполлона — _Юний_бог_.

Тож  _Чакрадева_-_Чакрадев_-_Чакробог-Сонцебог_   на  означення  Вішну-Крішни  —
значеннєвий  двійник _Колодея_-_Колодія-Колобога_-_Сонцебога_. Вони пов’язані  з
народженням Юного,  Весняного Сонця. «Влесова книга»  знає  божества  _Вишень_ і
_Кришень_,  а ці імена в  нинішніх українців  —  прізвища.  Так само в українців
відбите  й  прізвище  _Колодій_,  пов’язане  з  цими  божествами.  От  хоча  б у
письменників:  поети  Василь  _Колодій_  і  Віталій   _Колодій_,  прозаїк  Євген
_Колодійчук_.

Слід зазначити й таке: назви  свят _Колодій_ і _Холі_ (_Хола,_Холака_) виявляють
фонетичну подібність. Як  і  англ. _holyday_  (_холідей_) — «свято»,  «канікули»
(досл.  «святий  день»).  І як  в українців побутує  прізвище  _Колодій_, так  у
англійців побутує прізвище _Холідей_.

Колодій збирав людей у тісне родинне _коло_. Тому _коло_ в  імені _Колодій_ може
споріднюватись  і з санскр. _kula_  — «родина»,  «рід». І тоді санскритське ім’я
_Куладева_    (хінді   _Кульдев_)   —   «Родинне/Родове   божество»   знову-таки
відповідатиме українському прізвищу _Колодей,_Колодій_.

 _Ой_спасибі,_Колодію,_
 _Що_зібрав_до_купки._
 _Гостювали,_цілувались,_
 _Аж_злипались_губки._

<335>






Діва-Обида, гіперборейка Опіда й корона-апіда




У  «Слові  о полку  Ігоревім» є місце, яке  давно  викликає  численні  дискусії.
«Встала  обида  в силах Дажьбожого  внука,  вступила  дівою  на землю  Троянову,
заплескала лебединими крильми  на синьому морі біля  Дону». Вираз «встала обида»
породжує образ  Діви-Обиди  каже Дмитро  Лихачов.  Митрополит Іларіон  зазначає:
подання це таке неясне, що дослідники часто цю Діву прий<335> мають за Дива (ДВ,
113).  У  Діві-Обиді на синьому  морі, яка  тріпоче  лебединими  крилами,  деякі
дослідники  «Слова» вбачають  прекрасну  Олену, через  яку  спалахнула Троянська
війна. Обида — це персонаж образи, зневаги,  а взагалі — лиха, констатує Іларіон
(ДВ, 136).  «_Обида_, —  додає  реконструктор  «Слова» Микола  Ткач, —  персонаж
української міфології. Один із виявів Карни. Втілює середовище смутку  й печалі»
(КМ, 92).  Діва — це  Артеміда,  вважає дослідник і  письменник Валерій Шевчук у
«Мисленному  дереві»,  вона  пов’язана  з  Тмутораканню  і  Черніговом. А  земля
Троянова — Руська, тобто Київська земля (МД, 21).

Є  і  припущення, що Діва-Обида зросла  на Дону, а  прийшла  на Руську  землю  з
половецьких  степів,  від моря  Синього, тобто  Азовського,  на  узбережжі якого
височіли половецькі  вежі.  Її  навіть  ідентифікують  із конкретною  історичною
особою  —  половецькою  княжною, дружиною  руського  князя  Олега  Святославича.
Вигнаний із чернігівського престолу, він тривалий час княжив у Тмуторакані.

Більшість дослідників визнає  колоритність  Діви-Обиди і вважає її давньоруським
язичницьким  персонажем.  Вона  означається   як   «Лебідь  крилата»,   «тріпоче
лебединими крилами», ступає Дівою на «землю Трояню».

Найбільш  глибокі й  близькі  до істини, як  на нас, міркування Валерія Шевчука.
Аналізуючи  «Слово»  у  зв’язку  з  Дівою,  він  слушно  зазначає,   що  саме  з
Дівою-Артемідою пов’язана  київська  Дівич-гора  на правому боці Либеді,  що  на
Дівич-горі відправлялися  культові обряди на честь богині Діви. І що  поклоніння
Діві  відбилося в  численних назвах річок,  міст, гір, пагорбів, узвиш  по  всій
Україні (МД, 21, 50).

Та  чи не найважливішим висновком дослідника є  те, що  Діва  тотожна  київській
Мокоші,  що  Діва-Мокоша  тісно  пов’язана  з   Черніговом  і  Тмутораканню.  Ця
констатація  тим важливіша,  що з Тмутораканню  на Таманському  півострові тісно
пов’язані чернігівські, сіверські князі. Саме вони, а не київські  князі, сідали
на престол у Тмутораканському князівстві, коли воно входило до  складу Київської
Русі. Саме на  Таманському півострові розташовувалася країна сіндів — _Сіндика_,
до якої, каже Геродот, узимку по замерзлому  Боспору  Кімерійському перебиралися
кримські скіфи.  А  для  сіндів  індійська  епічна  традиція має другу  назву  —
_сувіри_.     Тож     не     дивно,     що     сінди-сувіри     споріднені     з
кімерами-сіверами-сіверянами, і  не  лише  назвами  (ТРС, 10–17). З іншого боку,
столицею   таврів-русів    на   південному   узбережжі   Криму,   був   Херсонес
Таврійсь<336>кий,  літописний Корсунь, звідки великий київський  князь Володимир
приніс  до  Києва  християнство,   привів  християнських  священників  і  привіз
християнські регалії.  Захисницею і  покровителькою  цього Корсуня, Матір’ю його
була Діва, тотожна і походженням імені, і функціями індійській _Деві_, «Богині».
Показово й те, що знаменита Херсонеська присяга, датована ІІІ ст. до н.е., поряд
із  Дівою згадує і _састер_, що його херсонесці клянуться  оберігати від еллінів
(!)  і варварів (КЛХ, 9 — 11).  А _састер_  не що інше як специфічний індійський
термін _шастри_ — ним давні індійці означали священні книги, насамперед веди.

Індійська Деві — богиня-воїтелька  й дружина бога  Шіви, який сам і його дружина
зображаються з тризубом. Деві має друге ім’я — _Махеші_, «Велика богиня», а воно
тотожне слов’янському _Мокоша_. Саме Діви-Мокоші стосується крилатий вислів  про
«Матір міст руських». Таври й руси — споріднені племена. Тож як Деві-Діва-Мокоша
була Покровителькою, Берегинею, Матір’ю літописного Корсуня, так  само вона була
Матір’ю-Берегинею і стольного Києва. А також усіх інших міст Київської Русі.

Вкрай  важливо,  що Діва-Деві  пов’язана  з Кримом,  давньою Тавридою, і що вона
тотожна  грецькій  Артеміді. А що святилища  Артеміди були в Криму,  мовить  іще
Гомер. Під час Троянської війни ця  богиня-воїтелька  перенесла до  Тавриди  юну
Іфігенію, доньку мікенського  царя Агамемнона, який  очолював  грецьке військо в
поході на  Трою. Саме в Криму Іфігенія стала жрицею в таврському/руському  храмі
Діви-Артеміди.

А коли  так, то витоки загадкової Діви-Обиди доцільно шукати в  значно  давніших
пластах північнопричорноморської  історії.  У  цьому плані красномовні свідчення
подає  Геродот у  V ст.  до  н.е. У IV, «скіфській»  книзі  своєї  славнозвісної
«Історії» він, зокрема, пише:

«Значно  більше  про  гіперборейців   розповідають  делосці.  Вони  кажуть,   що
гіпербореї  посилають  скіфам  жертовні дари, загорнуті  в пшеничну  солому. Від
скіфів дари приймають найближчі сусіди, і кожен народ завжди передає їх усе далі
й далі аж  до  Адріатичного  моря  на  крайньому  заході… Отак,  за  розповідями
делосців,  ці  священні  дари  прибувають  на  Делос.  Уперше,  кажуть  делосці,
гіпербореї послали  з дарами двох дівчат  на  ім’я Гіпероха й Лаодіка. Разом  із
ними  задля їхньої  безпеки вирушили  п’ятеро  гіперборейців.  Це ті, яких тепер
називають перфереї і неабияк шанують на Делосі. Та коли посланці не повернулися,
гіперборейців занепокоїло, що їхніх посланців щоразу спостигатиме нещастя і вони
не вертатимуть додому.  Тому  ста<337>ли  приносити  священні  дари, загорнуті в
пшеничну солому,  до  межі  своїх  володінь  і передавати  сусідам  із проханням
відіслати їх іншим народам. І ось  так, кажуть,  дари передавалися  й  прибували
зрештою на  Делос.  Мені самому відомо, що  і в  інших місцях відбувається  щось
подібне  зі  священними  дарами.  Так,   фракійські  й   пеонійські   жінки  при
жертвоприносинах Артеміді-Цариці приносять  священні  дари, загорнуті в пшеничну
солому.

І я  достеменно знаю, що вони так чинять. На честь  цих  гіперборейських дівчат,
померлих  на Делосі, тамтешні  дівчата  і  юнаки обтинають  собі  волосся.  Так,
дівчата перед  весіллям  відрізають  пасмо волосся,  обвивають  ним  веретено  й
кладуть  на  могилу гіперборейок  (могила  ця  в святилищі  Артеміди, при  вході
ліворуч;  біля могили  росте маслина). Юнаки  ж намотують  своє пасмо  на зелену
гілку  й  так  само кладуть  на ту могилу.  Отакі почесті  віддають  делосці цим
гіперборейським дівчатам.

За  розповідями  делосців, раніше  за Лаодіку й  Гіпероху з країни гіперборейців
через усі ті народи на Делос прибули дві молоді жінки — Арга і Опіда. Вони несли
Іліфії  священні дари, обіцяні за швидкі й легкі пологи. Як розповідають, Арга і
Опіда прибули з гіперборейської країни  разом із самими божествами (Аполлоном та
Артемідою),  і делосці  їм  також віддають шану.  На  їхню  честь делоські жінки
збирають дари. У величальній пісні, складеній лікійцем Оленом, жінки  закликають
їх поіменно. Від делосців перейняли цей звичай  жителі інших островів та іоняни:
вони теж співають цю пісню на честь Опіди й Арги, і збирають  їм  священні дари.
Цей Олен  прийшов  на Делос із  Лікії й створив і інші  давні  гімни, співані на
Делосі.  Попіл  від  стегон  жертовних  тварин,  спалених  на  жертовнику,  вони
розсипають  на  могилі Опіди й Арги.  Могила ж їхня  за  святилищем  Артеміди зі
східного  боку, зовсім неподалік  від зали для  бенкетів  кеосців» (Геродот, IV,
33–35).

Записаний Геродотом  міф свідчить,  що  гіперборейці  здавна посилали  на  Делос
священні приношення, а посольства ці очолювали двоє дівчат.

Отже, геродотівська розповідь зводиться до такого:

— в усіх випадках ідеться про святилище Артеміди, а не Аполлона;

— давні священні посольства очолювали дві дівчини;

— дівчата помирають на Делосі і їх ховають біля храму Артеміди;

— гіперборейських дівчат шанували делоські жінки.

Складається  враження, що  гіперборейці посилали двох дівчат у пожертву Артеміді
й, можливо, <338> згодом дещо призабутій Латоні, матері Артеміди. Сама Артеміда,
як свідчить міф про Іфігенію, задовольнялася однією дівчиною-жертвою.

Лато-Латона (слов. _Лада_), за пізнішими міфами —  мати двох близнят, Артеміди й
Аполлона.  Латона походить із країни гіперборейців, саме звідти вона  прибула на
південь, у грецький ареал, і на острові Делос спородила доньку й сина,  Артеміду
й Аполлона. Привертає  увагу й  те,  що ім’я однієї з  гіперборейських дівчат  —
Лаодіка,  а   воно   співзвучне  зі  слов’янським   іменем   _Лада_  й  грецьким
_Лато/_Латона_.

Відчутний зв’язок усього циклу  літо-артемідо-аполлонських міфів із  північчю, з
гіперборейцями,  які   жили  на   північ  від   Греції.  Землеробський  характер
гіперборейців випливає вже з того, що свої щорічні дари святилищу на Делосі вони
загортали в пшеничну солому. А одним із дальніх пунктів, пов’язаних з Артемідою,
є Крим,  давня Таврика, куди Артеміда відправила жрицею юну Іфігенію  (ЯДС, 362,
365–366).

Крім  того, священні дари  пов’язані і з культом Аполлона.  Їх  приставляли  всі
племена, що  визнавали  цей культ. А  присвята волосся божествам дівчатами перед
весіллям та юнаками після посвячення в громадяни була поширеним у  Давній Греції
звичаєм.

Могили ж на Делосі, що  про них мовить Геродот, справді  виявили археологи, і це
свідчить, що «батько» історії знав топографію острова.

У зв’язку з давньогрецькою Ейліфією,  богинею  дітонародження  привертають увагу
етруські, боспорські й індійські факти. У етрусків  є  божество _Сосіпол_, якому
разом із  Ейліфією будувалися  навіть храми. Сосіпол був  божеством-дитиною, він
невіддільний  від  Ейліфії-матері.  Дослідники  тлумачать  етруське _Сосіпол_ як
«Рятівник міста», трактуючи _пол_ як «місто», а _Сосі_ — як  «Рятівник». Проте й
індійці  знають  персонаж на  ім’я  _Шішупала_  (хінді  _Шішупал,_Сісупал_),  де
_shіshu_  в  санскриті  —  «дитина»,  а  _pala_  (хінді  _pаl_)   —  «захисник»,
«оборонець». Тобто ім’я _Шішупала_ (_Шішупал,_Сісупал_) означає «Захисник дітей»
або «Дитина-захисник».  У боспорських написах чимало імен із  компонентом _Сосі:
Сосій,_Сосібій,_Сосіген,_Сосіон,_Сосіпатр_  тощо (КБН,  900). Ім’я _Шішупала_ на
індійському  терені причетне до Крішни, а  _Сосіпол_ — до Аполлона й Артеміди. А
Крішна й Аполлон  споріднені не лише функціонально, але й походженням імен (одне
з імен Крішни — _Ґопал,_Ґопала,_Ґопалан_). З країни  гіпербореїв Аполлон прийшов
на  Делос, тут  він щороку зимує і зберігає свої стріли, саме тут  жили племена,
які найбільше поклоня<339>лися йому. А навесні, закликаний величальними співами,
повертається  на  Парнас  у  колісниці,  запряженій  білосніжними  лебедями. Але
гіперборейці не забувають свого улюбленця, щороку виряджаючи на острів Делос, до
вівтарів  Аполлона  та  його  сестри Артеміди двох  молодих дівчат зі священними
дарами (ТРС, 93–99).

Кримська  Діва-Артеміда  має всі  архаїчні  риси матері-корови.  На  теракотовій
пластинці, знайденій 1946 року  в Севастополі (Херсонес  Таврійський, літописний
_Корсунь_), зображено  жінку  з  головою  корови.  Там само знайдено й монети  з
зображенням богині Діви на одному боці й бика — на другому.

Показово, що  Діва-Артеміда має  культове  ім’я  _Тавропола_,  досл.  «Захисниця
корів/худоби». Тобто воно означає те саме, що й індійське _Ґопала,_Ґопалан_,  де
_go_, як і грецьке _tavros_  означає «корови/бики»,  «худоба». А якщо інакше, то
ім’я _Ґопала_ означає «Пастух», а _Тавропола_ — «Пастушка».

Тож є підстави припускати,  що _Гіпероха_  й _Лаодіка,_Арга_ та  _Опіда_  — лише
деякі  з  епітетів Діви-Артеміди.  Індійська Деві —  «Богиня»  теж  має численні
епітети,  які відбивають певну її іпостась. Тобто  й _Діва-Обида_ «Слова о полку
Ігоревім» може бути причетною до геродотівської _Опіди_. Обидва  імені, можливо,
два  різновиди  одного  й  того  самого  імені.  В  цьому  разі  варто  уважніше
придивитися до кримської Діви-Артеміди. Принагідно зазначимо, що Еврипід вважав,
що таврський храм присвячено Артеміді, а Геродот і Страбон — Діві, на честь якої
називався і мис — _Парфеній_ (_Партеній_), тобто «Дівин», неподалік Херсонеса. А
Геродот іще зазначає, що таври називають Діву Іфігенією, дочкою Агамемнона.

Діва в херсонеському пантеоні не просто рівноправна богиня, вона посідає в ньому
чільне місце. Її храм із вівтарем стояв у центрі міста  й був  головною святинею
херсонесців. На  честь  богині влаштовувалися  свята-парфенії, їй присвячувалися
статуї. Херсонеські монети часто зображали Геракла з його неодмінним атрибутом —
сукуватою палицею (до речі, грецькі джерела індійського Крішну  ототожнюють саме
з  Гераклом).  Та  набагато  частіше  зображена  Діва  зі  своїми  атрибутами  —
сагайдаком, луком і сарною.  Голову Діви зображали у профіль і фас, з розмаяними
кучерями, у пов’язці або баштовій короні. Іноді Діву  зображали на повен зріст —
вона  то  вбиває  сарну,  то  велично сидить  на  розкішному  троні,  то  стоїть
навколішки з  луком  і стрілою. Гадають, що  одна з її статуй у центрі Херсонесу
біля  її  храму,  була  використана для  деяких монетних  зображень.  Коли місту
заг<340>рожувала   якась   небезпека,   в   зображеннях   Діви   підкреслювалася
войовничість і могуть. Тоді вона  ставала Захисницею, Берегинею міста. Діва була
проголошена царицею Херсонеса-Корсуня, навіть існувало літочислення за роками її
владарювання.  Важливі  документи  херсонесців  неодмінно  містили  рядки:  «Так
ухвалили Збори й Народ за  царювання Діви» або «Приклали печатки в першому ряду:
Богиня цариця Діва…»

Якщо на Діві красувалася так звана баштова корона, що своїми обрисами нагадувала
зубчасті фортечні мури, це  означало, що богиня  постає захисницею міста.  Своєю
войовничістю  й навіть  агресивністю, несхитною вдачею  Діва нагадує  амазонку й
напрочуд   схожа   на   Артеміду.   Одне  з  імен   індійської  Деві,   тотожної
таврсько-руській Діві  — _Дурґа_,  воно якраз і  означає  «Фортеця».  На теренах
України  ім’я  _Дурґадеві_  — «Дурґа-богиня»  (у грецькій  передачі  _Тіргатао_)
засвідчене ще в IV ст. до н.е. Тут його мала цариця-меотянка, дружина сіндського
царя Гекатея. Геката, до речі, теж вважається однією з іпостасей Артеміди.

От у цій баштовій короні і криється, як на  нас, розгадка  _Діви_-_Обиди_.  Діва
зображається  з  короною,  її  називають «Богиня з  короною».  У  зв’язку  з чим
привертає увагу санскр. _apida_  — «корона», «вінець», «діадема», «вінок»  (СРС,
92). Вінок-вінець, зокрема, неодмінний атрибут і Діоніса, і  Баладеви з Крішною.
Вінки  —  неодмінний  атрибут   і  хороводів  пастушок-ґопі  довкола  Крішни,  і
купальських  обрядів.  Тож простежується прямий  зв’язок гіпербореянки  _Опіди_,
Діви-_Обиди_ «Слова» й санскр.  корони-_апіди_.  Із цим  компонентом  є  важливі
індійські  імена,  зокрема,  _Чандрапіда,_Тарапіда,_Сур’япіда_.   Останнє   ім’я
означає «Діадема Сонця» або «Сонячна корона»  — його мав син Парікшіта. Парікшіт
в  індійському  епосі — внук  Арджуна, убитий демоном у  материнському лоні, але
Крішна повернув його до життя. Після війни, описаної в «Махабгараті», він сів на
царський  престол у столиці кауравів Хастінапурі. Руїни міста збереглись і досі,
за 106 км  на  північний  схід від Делі, давньої  Індрапрастхи  (досл.  «Престол
Індри»).

Синонімами  до _apida_ є санскр.  _shekhara_ й  _mukuta_. Поширене в  індійській
міфології й  сучасному іменнику  ім’я  _Чандрашекхара_  —  «Місяцекоронний»,  «З
півмісяцем  у   короні»   на  означення  Шіви   має  синоніми  _Чандрамукута_  й
_Чандрапіда_   (_чандра_«Місяць»+_апіда_).   Так   само   ім’я    _Тарапіда_   —
«Зіркокоронний» (_тара_ «зірка»+_апіда_) має  своїх  двійників  _Тарашекхара_  й
_Тарамукута_,  які вживаються на  означення Місяця. Бо  Місяць — чоловік зірок і
їхній володар. «Океан сказань»  кашмірського поета Со<341>мадеви (ХІ  ст.)  знає
два  персонажі  на  ім’я  _Чандрапіда_  — царя  і  царевича. Цей  твір  частково
перекладений й українською, причому тут має  місце цікавий збіг. Ім’я _Сомадева_
теж  означає  «Місяць-бог»,  а  перекладав  твір   українською  письменник  Олег
_Микитенко_.  Прізвище це, як на нас, споріднене з санскр. _mukuta_ —  «корона»,
«вінець», яке наявне в  іменах _Тарамукута,_Чандрамукута_  й  багатьох інших і є
синонімом до санскр. _apida_ й _shekhara_. Останнє, в свою чергу,  споріднене  з
українським  прізвищем  _Шекера_ та його похідних, досить рясно засвідчених  і в
запорозьких козаків, і в сучасних українців.

Санскр.  _shekhara_   —  «корона»,  «вінець»,   «діадема»,  а  також  «вершина»,
«ватажок», «найкращий» може виступати й  окремо як чоловіче ім’я _Shekhara_. Так
само окремим чоловічим іменем може виступати  й  санскр.  _mukuta_. Санскритське
_u_  в  словах  відповідає українському _и:_tu_—_ти,_shula_—_шило,_musha_—_миша,
sunu_—_син,_dhuma_—_дим,_chatura_—_чотири,_rudate_—_ридати,_kupyate_—_кипіти_
тощо. Тож є підстави  вважати, що  індійське ім’я  _Мукута_ тотожне українському
імені  _Микита_,  від  якого  утворені  українські   прізвища  _Микита,_Микитко,
Микитин,_Микитчук,_Микитюк,_Микитась,_Микитський,_Микитовський,_Микитенко,
Микитченко_ тощо. Вони й собі винятково поширені як у запорозьких козаків, так і
в сучасних українців.

Тож  цілком можливо, що  існував  не лише  термін  _апіда_  — «корона», царський
атрибут високої соціальної  значимості,  а було й ім’я  чи  епітет на  означення
божества  —  _Апіда_.  Воно  цілком  могло  відбитися  в  загадковому  композиті
_Діва-Обида_.  Тоді _Діва-Обида_ мусило  мати первісну  форму  _Деві/Діва-Апіда,
Дівапіда_  й  означати _Деві/Діва-з-Короною_.  Бо  в «Слові  о  полку  Ігоревім»
Діва-Обида згадується в ситуації, коли русичі провадили воєнні дії, тобто були в
стані  війни.  А  богиня-воїтелька  Діва зображалася  в зубчастій короні  в  час
найважчих  випробувань  для тих,  хто поклонявся  їй  і  підносив пожертви,  хто
потребував   її   захисту  й  допомоги.   Діва,  тобто   Богиня-з-Короною,  була
Покровителькою,   Берегинею  насамперед   руського  воїнства  —   русичів.  Вона
гарантувала їм своє заступництво, допомогу й успіх у битві. <342>






Розділ VI. ТОПОНІМІЯ





Вишгород, Вішапур, Бішкент…




Помітну роль в історії Київської Русі відігравав Вишгород, зараз районний  центр
на правому березі  Дніпра,  за  18 км від Києва. Разом із  Каневом, Білгородом і
Васильковом  він  входив  до  мережі  фортець,  які  боронили  південні  кордони
Київської Русі від кочових племен. Розташований на  високому  пагорбі,  Вишгород
захищав Київ з  півночі.  Біля нього переправлялися  через  Дніпро  по дорозі  з
Чернігова до Києва і навпаки, аби не переходити Десни.

Уперше  Вишгород згадується в «Повісті врем’яних літ» під 946 роком — літописець
мовить, що деревляни платили  данину Києву й Вишгороду. Вишгород був резиденцією
княгині Ольги, через що й називався «Град Ольжин». Княгиня доклала чимало зусиль
і коштів на облаштування свого удільного міста. Давньоруський літопис у 980 році
згадує, що у Вишгороді тримав своїх наложниць князь Володимир.

В  ХІ — ХІІІ століттях Вишгород — центр удільного князівства,  під мурами  якого
відбулося чимало битв. Його тричі прагнули здобути половці — у 1093, 1136 й 1141
роках. 1240 року  Вишгород зруйнували  татаро-монголи, і в документах ХV–XVI ст.
він згадується як село. Про  Вишгород у формі _Вусеград_  згадує в трактаті «Про
управління імперією» візантійський імператор та  історик Костянтин Багрянородний
(Х  ст.); про нього самого деякі джерела мовлять, нібито  він  охрестив Ольгу, а
деякі — що навіть пропонував Ользі стати його дружиною. У «Сказанні про Бориса й
Гліба», християнській писемній  пам’ятці,  міститься  «Похвала  Вишегороду»,  де
назва міста переосмислюється через те, що у  Вишгороді поховані вбиті «окаянним»
Святополком його брати Борис  і Гліб: «Немає  рівного  йому  в усьому світі.  По
праву  названий Вишеградом —  вище й  найвище  всіх міст: другий Солунь явився в
Руській землі».

Вишгородів у слов’янському світі багато. Є _Вишгород_ московський, новгородський
і рязанський, є _Вишгородок_  волинський  і псковський.  _Вишгороди_ є в Польщі,
Чехії, Болгарії, Югославії, Угорщині,  Естонії. Вішапури, Бішапури, Бішкенти є в
Середній  Азії, Ірані й Індії. У «Шахнаме» Фірдоусі згадується місто _Вісегерд_,
причому  в  одному ряду  з  такими  славними  <345>  колись  містами  як Бухара,
Самарканд, Термез.

Що ж означає назва _Вишгород_ і як вона постала?.

На перший погляд,  значення назви нібито цілком прозоре  й зрозуміле —  _Високе,
Вишнє_місто_. Насправді ж  ця простота позірна, хоча все дещо складніше. І  саме
до цієї  оманливої простоти сходять обидві поширені  версії  щодо значення назви
_Вишгород_. Перша: місто  назване  _Вишгородом_  тому, що  стоїть по Дніпру вище
Києва.  Друга:  _Вишгород_  значить  _Вишнє_місто_,  тобто   _Високе_місто_,  бо
розташоване на високому пагорбі. Саме таке  тлумачення дослідники  відносять  до
всіх без винятку слов’янських Вишгородів.

Друга версія значно ближча до істини. Проте й вона, судячи з усього, несе в собі
не первинне, а вторинне  значення.  Щодо  царських чи князівських резиденцій, то
вони найчастіше якраз і зводилися на узвишшях, високих пагорбах, навіть на горах
чи  скелях.  Це  викликалося насамперед  питаннями безпеки  —  з височини  краще
помітити   наближення  ворога  і  легше  боронитися  від  нього.  За  первісними
уявленнями, цар  —  посередник між  людьми й богами, між землею  і небом,  він —
зв’язуюча ланка між ними. Гора чи пагорб часто-густо були місцем жертвоприносин,
а їх здійснював племінний ватажок, князь, у давні часи й жрець. Назва _Вишгород,
 безперечно, мусила відбивати ці уявлення.

Проте індійські й іранські  факти  свідчать, що назва  _Вишгород_ має трохи інше
походження  і  значення.  Крім  того,  не слід  забувати,  що  існує ціла  низка
слов’янських імен з компонентом _Виш:_Вишко,_Вишата,_Вишатич,_Вишемир,_Вишеслав,
Вишезар_ (також сузір’я Великої Ведмедиці) тощо.  Іранці знають _Виштаспа_—_таке
ім’я мав іранський цар, котрий при своєму дворі прихистив Заратуштру, засновника
зороастризму. Це  ім’я  деякі  іранські мови передають як _Гуштасп_,  а  грецькі
джерела — як _Гістасп_.

Однією  зі  столиць  перського  царя  Шапура ІІ  був _Вішапур_,  або  _Бішапур_.
Чергування  _в/б_  досить  часте   явище  в   різних  мовах   (_Василь_—_Базиль,
Венедикт_—_Бенедикт,_Веньямин_—_Беньямин/_Бенджамин_тощо).   Компонент  _пур_  у
назві _Вішапур_ із санскриту означає «місто»,  воно  тотожне компоненту _піль_ в
українських      назвах     _Бориспіль,_Вишнопіль,_Костопіль,_Тернопіль,_Ямпіль,
Миропіль_ тощо. _Пур_ значеннєво тотожне _город_ у назві _Вишгород_. Тобто назви
_Вишгород_ і _Вішапур_ значеннєво тотожні, вони — семантичні двійники.

У  тій же  Персії, до  завоювання її  арабами  в  VII  ст.,  була  округа  <346>
_Бішапур_, столиця якої  теж називалася _Бішапур_. У Середній Азії, на території
давньої  Бактрії, було  місто  _Бішкент_. Тут  _кент_ теж означає «місто»,  як у
назвах _Ташкент,_Чимкент,_Самарканд,_Васпуракан,_Тмуторакань_ тощо.

Всі  східні  _Вишгороди,_Вішапури,_Бішапури_й_Бішкенти_мали  високий  соціальний
статус — вони переважно були царськими резиденціями або столицями. Втім, те саме
бачимо й у слов’ян. У Польщі _Вишегруд_ на  правому  березі Вісли був укріпленим
замком  польських,  так званих мазовецьких князів.  У Чехії _Вишеград_ — частина
Праги, на правому  березі  Влтави.  Фортеця,  зведена  тут  у незапам’ятні часи,
довгий час була резиденцією чеських князів. Не виняток і наш _Вишгород_ —  він і
собі князівська  резиденція, а  потім і  центр удільного князівства.  І  теж  на
високому, правому березі Дніпра, як і його слов’янські побратими.

Що  ж  означає  слово   _виш_  у  всіх  цих  _Вишгородів,_Вісеґердів,_Вішапурів,
Бішапурів_ та _Бішкентів_, у слов’янських і східних побратимів Вишгорода?

У  «Ріґведі»,  найдавнішій  писемній  пам’ятці  індійців,  слово  _vish_ужито  в
значенні «громада», «община», «народ», «плем’я», «підлеглі», «поселення», «місце
проживання» (СРС,  606).  Воно розвинулося  із значення _віша_  як «усе», «всі»,
«багато».  Від  _віш_  утворений   важливий  соціальний  термін  _вайш’ї_,  яким
означався третій стан давньоіндійського суспільства. Усього  станів було чотири,
існування їх і на терені України засвідчує ще Геродот у V ст. до н.е. До вайш’їв
входили  землероби, ремісники,  торговці,  але основу  складали землероби, тобто
селяни. Цей  стан  у широкому розумінні й усвідомлювався як «весь народ», «народ
узагалі», бо саме селяни складали основне населення країни.  Покровителем  цього
стану був бог Вішну, відомий «Влесовій книзі» (ІХ ст.) як _Вишень_ або _Вишній_.
Колір  землеробського  стану  —  жовтий,   тоді  як  жерців-брахманів  —  білий,
воїнів-кшатріїв — червоний,  а шудрів —  чорний,  звідки, очевидно,  й  «чернь»,
тобто простолюд.

Вішну-Вишень  символізує в тризубі  ліве вістря, бо ліве уособлює жіноче начало,
Землю,  а  земля  —  жінка,  мати,   годувальниця.   Саме  захисником  Землі   є
Вішну-Вишень. Інші два вістря  в тризубі уособлюють творець світу Брахма (праве)
й  руйнівник  світу  Шіва  (середнє).  Сліди  поклоніння  цим   божествам  рясно
засвідчені на теренах Давньої України.

Коли  землю  переповнює  зло  й несправедливість, Вішну  в тій  чи іншій  подобі
спускається на землю, наводить справедливий лад  і знову  повертається на  небо.
Най<347>більш  відомим  і  популярним  земним  утіленням його  є  Крішна,  якого
«Влесова  книга» знає як  _Кришень_. Імена _Кришко,_Крешко,_Криско_ та  прізвище
_Кришненко_ знають  запорозькі козаки. Інше ім’я Крішни — _Ґопал,_Ґопала_ й собі
відбите в запорожців  як  прізвища _Гупал,_Гупало,_Гупалов,_Гупаленко_. Прізвища
_Вишень_ та _Кришень_ і сьогодні побутують серед українців.

З індійським  _віш_  споріднене  наше  застаріле _весь_  —  «село»  (пор.  вираз
_городи_і_весі_).  Втім, це слово й досі вжиткове  в деяких слов’янських  мовах,
зокрема, польській (_wies_), білоруській (_вйоска_, «сільце»). У чехів _vesniak_
означає  «селянин». Тобто індійське _вайш’ї_  на означення  третього суспільного
стану   означає   _селяни._   У  такому   разі   назва   _Вишгород_  означає  не
_Високе_місто_, а _Місто_роду,_Племінне_місто_.

Дослідники вважають, що перші давньоруські міста в їхньому справжньому розумінні
виникали  саме з  племінних  центрів,  місць перебування племінних  ватажків  чи
князів.

Санскритське  _віша_  (хінді —  _віш_)  входить  у  деякі  важливі  терміни, які
знаходять паралелі  на слов’янському взагалі й  на українському зокрема  грунті.
Наприклад, термін _vishapati_—_«старійшина»,  «ватажок роду/громади», «сільський
староста». Він розкладається на  вже відоме _vish_,  і _pati_, яке  споріднене з
укр. _батько_ і рос. _батя_. Слово  _pati_ утворене від санскритської дієслівної
основи _ра_ — «охороняти», «захищати», «берегти» (СРС, 386), а _ti_ — суфікс, що
творить іменники. Тобто pati  дослівно означає «захисник»,  «охоронець»,  хоча в
санскриті має і  значення  «велитель»,  «пан»,  «хазяїн»,  «господар», «чоловік»
(СРС,  364). Тобто наше _батько_ має первісне  значення  «захисник», «охоронець»
(своєї  родини, села, землі).  Це  ж саме значення  має і укр. _пан_ (польське і
чеське  _pan_),  а  також  _пані_  —  «захисниця»,  «берегиня»,  яке  має  свого
санскритського  відповідника  —   _patni_,  у  санскриті  —  «шанована   жінка»,
«добродійка», «дружина» (СРС, 364). Сюди ж відноситься й укр. _панна_.

Санскритське  _vishpati_ тотожне  литовському _viespatis_,  яке  означає  «пан»,
«господар», а ще  —  «всевишній», «владика»,  «бог».  На  слов’янському  грунті,
певно,  через  іранське посередництво  (_hushpati_),  прибрало форми  _господь_.
Чергування _в/г_ властиве  не  тільки  індоіранським  мовам,  а й  слов’янським.
Наприклад, укр. _гострий_  — рос. _вострый_,  укр. _горобець_ —  рос. _воробей_.
Російське  закінчення  _го_  вимовляється  як  _во_  (пишеться  _кого,_чего_,  а
вимовляється _каво,_чево_).  Вже згадуване іранське ім’я _Віштаспа_ має в тих же
іранських мовах і форму _Гуш_<348>_таспа_, а ім’я богатиря з «Шахнаме» _Гураз_ —
«Вепр» має  і  форму _Вараз_  (санскр. _Varaha_, хінді _Varah_; пор. давню назву
Дніпра — _Варух_). Тож санскр. _vishapati_ й лит.  _viespatis_ споріднені з укр.
_господь,_господар,_господиня_ (санскр. _vishpatni_) і  рос.  _господин_(санскр.
_vishpatin_),_госпожа_.

Другий компонент  в  укр.  _господар_  тотожний санскр. _patar_ —  «захисник», з
яким,  у  свою  чергу,  споріднені  лат. _pater_  — «батько»  (в  тому  числі  й
духовний), англ. _father_, іт., ісп. _рadre_  тощо. Тобто  укр.  _господар_  має
компоненти  _гос+подар_,  де  _гос_ —  «усі», «все»,  а  _подар_  —  «захисник»,
«батько».   І   таким  чином,   _господар_  дослівно  означає   «Захисник/Батько
всіх/всього».

Санскр. _vish_ із суфіксом _va_, тобто _vishva_ означає «все», «світ», «всесвіт»
(СРС,  608). А це слово надзвичайно активне в  творенні імен, позначених високим
соціальним   статусом.   Наприклад,   воно   наявне   в   санскритському   імені
_Вішвапалака_,  де  _palaka_, як  і _patara_,  означає  «захисник».  Тобто  ім’я
_Вішвапалака_   (хінді  _Вішвапалак_)  має  значення  «Захисник  світу»,   а   в
переносному розумінні — «Правитель», «Цар». Це воїнське, ба навіть царське ім’я.
На  слов’янському  грунті йому відповідає теж воїнське, а  точніше —  князівське
ім’я _Святополк_, якщо  взяти до уваги, що _Свят_  у цьому імені пов’язане не із
значенням «святий», а  «світ» (пор. польське _swiat_). А це ім’я найстаршого  із
синів Володимира безпосередньо причетне  до Вишгорода  та його історії.  Саме до
вишгородського  боярства  звертався  Святополк,  прохаючи   підтримати  його  на
київському  престолі.  Саме  за  наказом  Святополка  1015  року,  після  смерті
Володимира  були вбиті його молодші брати Борис і Гліб, за що  Святополк отримав
епітет  Окаянний.  На честь  Бориса й Гліба, перших  руських святих, у Вишгороді
збудовали  спершу дерев’яну  церкву,  а  згодом,  1112  року,  звели  кам’яну. У
«Сказанні  про  Бориса  й  Гліба»  навіть  є  «Похвала   Вишегороду»,  де  назва
ідеологічно  переосмислюється  й місто  називається «вищим і найвищим від усіх»,
«другим Солунем у руській землі».

Біля  села  Стайки  на  Київщині  (Кагарлицький   р-н),  де  виявлено  поселення
трипільської й черняхівської культури, виявлено й давньоруське городище, що його
деякі дослідники вважають  літописним  містом  _Святополч_, заснованим 1095 року
київським князем Святополком Ізяславичем.

Санскр. _palaka_ — «захисник»  має  свої синоніми  _pala_  (хінді _pal_), _pana_
(хінді  _pan_), _pati,_pa_ тож є індійські  чоловічі імена з  цими компонентами:
_Вішвапа,_Вішвапала,_Вішвапаті_. Іменем  _Вішвапа_ означаються  Сонце,  Місяць і
<349>  Вогонь,  кожен  окремо,  іменем  _Вішвапаті_,  «Всебатько/Всезахисник»  —
Крішна. Ім’я _Вішвадгара_,  «Вседержитель», має Вішну,  функція якого — захищати
земний світ, світ людей. На Черкащині  є місто  _Вишнопіль_, назва  якого цілком
може пов’язуватися з Вішну. Жіноче ім’я _Вішвадгаріні_, досл.  «Вседержителька»,
означає і Землю,  як  і  ім’я _Вішвадгена_  —  «Вседійна»,  «Корова  світу» (від
_доїтися_, санскр. _dhenu_ — «корова»).

Ім’я _Вішвамітра_,  що  його  в  індійській міфології  має  легендарний мудрець,
означає  українською _Всемир_ або _Святомир,_Світомир_.  Проте може  означати  й
«Сонце  світу»,  «Всесонце»,  оскільки  Мітра  — індоіранське  божество Сонця  і
Мирного  Договору,  Миру.  Ім’я його  й  собі  відбите в  українських  назвах  —
_Миргород,_Миропіль,_Мирогоща,_Житомир_  тощо.  В іранській  формі  _Аспамітхар_
воно двічі зафіксоване в боспорських написах IV–III ст. до н.е.

Одним із 12 синів Володимира був і  _Вишеслав_, який правив у Новгороді. Ім’я це
причетне  і до  Вишгорода, і  до індійського  імені  _Вішвашравас_,  яке означає
«Світославний»,  «Славний  на  весь  світ».  Що  цілком  у  дусі   висловлювання
давньоруської пам’ятки про Вишгород. Санскр. _shravas_ і слов.  _слава_ тотожні,
тож  санскритське воїнське й  царське  ім’я _Вішвашравас_ тотожне  слов’янському
воїнському й князівському імені _Святослав_. Де, як і  в імені _Святополк,_Свят_
означає «Світ», «Весь світ».

З інших індійських імен на _Вішва_ цікаве ім’я _Вішваґоптар,_Вішваґоптрі_, якими
означаються  Вішну, Шіва й  Індра, божества, шанування яких засвідчено в Україні
багатьма  фактами.  Санскр.  _goptar,_goptri,_gopta_  (пор.  сучасні  українські
прізвища  _Хопта,_Гоптар_) також  означає «захисник», «цар»,  первісно «пастух»,
«захисник корів/землі».  Бо  й земля, за  давніми уявленнями,  теж корова,  вони
обидві  —  годувальниці  людей.  Тож  ім’я  _Вішваґоптар_ теж означає  «Захисник
світу», воно — двійник індійського _Вішвапалак_ і слов’янського _Святополк_.

Таким  чином, є  всі підстави  припустити, що компонент  _Више_  в  слов’янських
іменах   _Вишемир,_Вишегор,_Вишеслав_  тощо  тотожний   компонентові  _Вішва_  в
індійських  іменах  й  означає  «Світ».  Він   водночас  семантично  тотожний  і
компонентові _Свят_ у слов’янських іменах.

Добре відома літописна легенда про Кия, Щека й Хорива та їхню сестру Либідь — її
наводить  літописець Нестор у «Повісті врем’яних літ». Проте існує ще одна схожа
легенда, вже  вірменська,  з перших  віків нашої ери — вона  вміщена  в пам’ятці
«Історія Таро<350>на» (автор її Зеноб Глак) і розповідає про боротьбу між раннім
християнством та язичництвом у Вірменії. Стисло її зміст такий.

Двоє князів, які за віщось посварилися зі своїм царем, мусили рятуватися втечею.
З ними пішло і їхнє плем’я. Притулок вони знайшли у вірменського царя Валаршака,
котрий виділив їм  під поселення землю  Тарон. Там  обоє князів звели столицю  й
назвали _Вішапух_. Через 15  років  Валаршак за  віщось стратив  обох  князів, а
володіння  передав  їхнім трьом синам,  яких  звали _Куар,_Мелтей_  і  _Хореан_.
Згодом брати спорудили  на горі Каркея місто, поставили там  двох ідолів і стали
їм поклонятися.

Ці дві легенди, літописна й вірменська містять чимало спільного. В обох легендах
фігурують троє братів: у літописній — це полянські князі,  у вірменській — князі
з області Палунь. В обох легендах брати споруджують собі окремі міста  (Кий, Щек
і Хорив — на трьох київських горах). Брати мають схожі імена — Кий і Куар, Хорив
і Хореан. Подібна у братів  з обох легенд і доля — ті й ті мусили полишити рідні
місця  й  шукати притулку  на чужині. Але  вірменська  легенда, на  відміну  від
літописної,  подає  одну суттєву подробицю —  вона називає батьками трьох братів
двох індійських князів, навіть називає їхні  імена — _Деметр_ і _Гісане_. І хоча
при  детальнішому  розгляді з’ясувалося,  що  Деметр  і  Гісане  насправді  двоє
індійських  божеств,  яким поклонялися брати і їхні племена,  суті  справи це не
міняє  —  в  легенди  про походження  Києва  вривається  відчутний  «індійський»
струмінь. Характерно й те, що  згадувані  у вірменській  легенді назви донедавна
(до  першої  світової   війни)   існували  в  історичній  Вірменії,  бо  нинішні
адміністративні межі країни значно вужчі, ніж колись. Це  міста  _Вішапух,_Куар,
Хореан_ і _Мелді_ в області Тарон, яка сьогодні перебуває в складі Туреччини. Що
засвідчує  історичність  вірменської легенди  про  трьох  братів,  тому й цілком
правомірно пов’язують із літописною легендою про Кия, Щека й Хорива (детальніше:
ТРС, 222–236).

У вірменській  легенді  цікава  назва  _Вішапух_  — його  мало  місто, засноване
батьками трьох братів.  Назва _Вішапух_ тотожна назві _Віша_<351>_пур_. У першій
назві відбилися фонетичні особливості вірменської мови, яка замість _р_ має _х_,
а  замість  _л_—_г_   (ім’я  вірменського  царя,  що   прийняв  князів-втікачів,
вимовляється і як  _Валаршак_, і як _Вагаршак_). Компонент _пух_,  тотожний інд.
_pur_ і нашому _піль_ у назвах і означає «місто».

Постає природне запитання:  чому  батьки трьох братів, заснувавши місто, назвали
його _Вішапур_? Очевидно,  тому, що ця назва  була їм добре знайома, що в краях,
звідки вони прийшли,  існувало таке місто. Або тому, що слово _віш_,  передавало
якраз те, що мала містити й виражати назва? Тепер уже  відомо,  що _віш_ означає
«рід», «плем’я». А оскільки двоє індійських князів  (точніше, божеств) прийшли в
чужі краї зі своїм племенем, то й свою столицю треба було назвати так, щоб назва
відбивала це. Тому й  постала назва — _Вішапур_, «Місто роду, племені», «Родове,
Племінне місто». Зазначимо, що первісне значення санскр.  _pura_, хінді _pur_  —
«фортеця» і що саме в цьому значенні слово вжиткове в «Ріґведі».

Так само, слід гадати,  постала й назва _Вишгород_, тотожна назві _Вішапур_. А в
Індії є і _Вішапури_ і _Бішапури_.

Столицею Боспорського царства  був  _Боспор_ —  нинішня Керч. Цю назву тлумачать
«Переправа  бика»,  тобто  так само,  як  і  Керченську протоку,  яка  в  данину
називалася Боспор Кімерійський. Де _bos_ — «бик», а _por_ — «брід», «переправа».
Боспорське царство існувало на півдні України ціле тисячоліття (V ст.  до н.е. —
IV ст. н.е.). До цього ранньодержавного утворення входили численні індоарійські,
тобто індійські  племена, серед них і сінди-інди, територію  яких античні автори
називають  _Сіндика_,  іншими словами  —  _Індія_.  Одна  _Сіндика_,  так  звана
_Сіндська_Скіфія_ була  в низів’ях Дніпра,  а друга _Сіндика_ —  на  Таманському
півострові.   Тобто  на   теренах   історичної  України  відомі   принаймні  дві
Сіндики-Індії, причому  сінди-інди  виявляють етногенетичні зв’язки з кімерами й
сіверами (індійська традиція називає сіндів і _сувіри_).

Слов’янські  писемні  джерела  подають  назву  _Боспор_  як  _Воспор_.  Тому  не
виключено, що _Воспор_ — пізніша трансформація давнішої назви _Вішапур,_Вішпур_.
Цікаве й  те, що  назва _Вишгород_ іноді пов’язується з походженням Києва: деякі
літописні версії навіть стверджують, що гора Хоревиця  в Києві колись називалася
_Вишгород_.

Таким  чином,  назва  _Вишгород_  означає  не  «Високе/Вишнє  місто»,  а  «Місто
роду/племені»,  «Родове/Племінне  місто».  Його  семантичним  двійником виступає
літописний _Родень_ у  гирлі Росі,  назва  якого  теж  тлумачиться  як  «Родове,
Племінне місто», «Місто  роду, племені».  І цьому анітрохи не  суперечить те, що
назву  _Родень_ пов’язують і з Родом, який тотожний ведійському Рудрі — і термін
_рід_/_род_ і божество _Род_ тісно взаємопов’язані.

Тож  _Вишгород_  справді  високе  місто,  але  насамперед  у  соціальному,  не в
географічному плані. Географічна прив’язка тут — вторинна.<352>






Аспрон — Гаспра — Білгород




Візантійський  імператор  та  історик   Костянтин  Багрянородний  у  творі  «Про
управління імперією» (Х ст.) подає назви шести  печенізьких фортець на  Дністрі:
_Аспрон,_Тунґата,_Кракнаката,_Салмаката,_Сакаката,_Ґієуката_  (КБ,  298).  Назви
п’яти  з  цих  печенізьких  фортець  розглянуті  в  статті  «Індія  і  загадкові
печеніги».  А про  найпершу  з  фортець, _Аспрон_,  піде  мова  зараз.  Про  неї
Костянтин Багрянородний мовить, що пачинакити (печеніги) називають її «_Аспрон_,
бо її каміння видається зовсім білим» (КБ, 298). З назвою  _Аспрон_ споріднена й
назва  селища _Гаспра_ на південному березі Криму, між Ялтою і Алупкою. Ця назва
теж виводиться  від  грец. _аspra_  — «білий», нібито  за  відшарування  світлих
гірських порід (ТСУ, 95).

Дослідники  ототожнюють  _Аспрон_  із пізнішим _Аккерман_  (з  тюркських  мов  —
_Біла_Фортеця_) і нинішнім Білгородом-Дністровським.

Білгород-Дністровський на  Одещині має багату  історію і впродовж століть не раз
міняв  свою  назву.  Перше  укріплення  його  було  зведене  на  правому  березі
Сіверського Дінця, на крейдяній  горі,  а  потім  — і  на  березі  Дніпровського
лиману. У VI ст. до  н.е. тут була фінікійська колонія _Офіуса_, у V ст. до н.е.
— грецьке  місто _Тіра_. Римляни,  захопивши місто, назвали його _Альба-Юлія_. У
545 році місто належало антам, які назвали його _Туріс_  (_Тіріс_). Пізніше воно
звалося _Акліба_ й було зруйноване. Нове місто звели слов’янські племена тиверці
та уличі  й назвали _Білий_Город_, нібито через будівлі  з білого каменю. Кілька
разів його згадує  літописець Нестор.  Візантійці називали  його  _Левкополь_  —
«Білопіль».  1204 року місто  захопили венеціанці й перейменували на _Монкастро_
(_Маврокастрон_).  Угри  називали  його  _Ферієрвар_  (_Ференцвар_).   Окуповане
королівською Румунією місто  звалося  _Читате-Альба_  — «Біле Місто».  1503 року
місто зайняли турки й  назвали _Ак-Кермен_  — «Біла  Фортеця». 1812  року, після
російсько-турецьких війн місто перейшло до Росії, але  турецька назва  лишилася.
1944 року місту повернуто слов’янську  назву — _Білгород_. А що був і російський
_Білгород_,  то українському  місту додали  означення  за річкою,  на  якій воно
стоїть — _Дністровський_  (ЗН, 183–184). У Білгород-Дністровському, давній Тірі,
знайдено напис ІІ — ІІІ ст. з ім’ям _Магадава_. Це  одне з імен індійського Шіви
— _Махадева_, тобто «Великий бог» (ІА, 252). <353>

Печеніги й  половці, як  мовилось  у початкових статтях цієї  книжки,  виявляють
мовну й етнічну спорідненість з  індійськими козаками — _раджпутами_. А наступні
за Аспроном фортеці візантійський автор передав в оригінальному звучанні. Про це
свідчить хоча  б те, що в  назвах усіх їх наявне  _ката_, споріднене із  санскр.
_kota_ —  «фортеця», «укріплення» (СРС, 174). Але назву першої фортеці Костянтин
Багрянородний чомусь переклав грецькою — _Аспрон_, що означає _Біла_Фортеця_.

Є  велика ймовірність того, що оригінальна  назва  першої  фортеці  теж  містила
компонент  _ката_,  як  і  назви  інших п’яти  фортець.  У цьому плані  показова
_Біла_Вежа_, засвідчена в  історичній _Половецькій_ волості на Берестейщині, яка
існувала в складі Великого Князівства Литовського й Речі  Посполитої (ХІІІ — ХІХ
ст.).  До Половецької  волості  належали  села  Піщатка (_Половецька_), Хлевище,
Терехи,  Суходіл,  Голя  (_Половці_), які тепер входять  у  Кам’янецький  район,
утворений 1940  року. Кам’янецький район  на  заході  прилягає до  Підляшшя —  й
повністю  український. На півночі  обіймає  Біловезьку  пущу,  під лісом —  27 %
території. Районний  центр  —  місто  Кам’янець (давньоруське  _каменец_ означає
«фортеця»), за 40 км від Берестя,  на р. Лісній.  Засноване, як вважається, 1276
року  Олексою,  волинським будівничим за наказом князя Володимира  Васильковича.
Тоді ж у місті було споруджено й _Білу_Вежу_ (СБ, 146, 250).

Ця назва до  певної міри підтверджує,  що назва першої фортеці на Дністрі  могла
означати  українською _Біла_Вежа_. Тобто  оригінальна назва  печенізької фортеці
мусила  мати другий компонент із значенням «фортеця», як і в  назвах інших п’яти
фортець.  Серед  печенізьких фортець  на  Дністрі  є  _Кракнаката_,  назва  якої
тлумачиться як «Фортеця Крішни», тобто вона  пов’язується з  Крішною, божеством,
дуже  популярним  у  Раджастхані  (Індія)  й  у  раджпутів,  з  якими  виявляють
спорідненість печеніги й половці. Крішна та його імена рясно відбиті в прізвищах
запорозьких козаків  і сучасних українців, його знає  «Влесова книга» під іменем
_Кришень_. А поклоніння Крішні невіддільне від поклоніння його старшому братові,
землеробському божеству, що має імена _Баладева,_Балавіра,_Баларама,_Балабгадра_
чи просто _Бала_ (санскритські форми). І його імена рясно відбиті  в запорозьких
козаків і сучасних українців, особливо _Бала_ (хінді _Баль_), _Балавіра_  (хінді
_Бальвір_,  пендж. _Балбір_),  _Баладева_  (хінді  Бальдев).  Вони  відбилися  в
українських  прізвищах   як  _Баль,_Бальвір,_Балвір,_<354>  _Балбир,_Балбиренко,
Болудей_  і  _Білдей_  (про  ці  прізвища  див. окремі  статті).  Ім’я _Балодей_
фіксується  в  боспорських  написах  ІІІ  століття,  з  чого  й  висновок, що  в
Боспорському царстві знали божество і  ім’я  _Балодей_  (_дей_ тут споріднене із
санскр.  _дева_,  хінді  _дев_ — «бог»), і божество  під таким  іменем  —  тобто
Баладеву, старшого брата Крішни.

Тому правомірне припущення, що як назва _Кракнаката_ пов’язується з Крішною, так
і назва _Аспрон_  пов’язується з  Баладевою. Тим більше, що ім’я _Баладева_  має
двояке  тлумачення  — і  «Могутній бог» (санскр. _bala,_bal_  —  «сила», «міць»,
«могутність»), і «Білий бог», «Білобог». За міфами, Крішна й Баладева народилися
від  чорної  і білої волосини  бога  Вішну, тому їх  іще  називають _Чорнобог_ і
_Білобог_.   Чорнобог-Крішна   вважається   воїнським   і    пастушницьким,    а
Баладева-Білобог — землеробським  божеством, атрибут і зброя якого  —  плуг.  Цю
особливість  відбивають  імена  Баладеви:  _Халадгара_ (сучасні  чоловічі  імена
_Хальдгар,_Хальдар,_Халдар_) — «Плугодержець», _Халабгріт_ (суч. _Хальбгріт_)  —
«Плугоносець», _Халаюдга_ (суч. _Хальюдга_) — «Озброєний плугом» тощо (HN, 145).

Тож  перший  компонент  у назві  печенізької фортеці  на  Дністрі, подаваної  як
_Аспрон_,    з    великим    ступенем    імовірності    можна    визначити    як
_Бала-Бало-Болу-Біл_. Тобто компонент мусить бути  той самий, що і в українських
назвах _Біловіж,_Білопілля,_Білгород,_Білгородка_ тощо.  Зокрема, _Білгородка_ —
зараз село  в Києво-Святошинському  районі Києва на  р.  Ірпінь, а колись значне
давньоруське  місто. Назву його виводять від _білий_ + _город_, з давньоруського
_gord_ — «укріплене поселення», «фортеця», яке  означало обгороджене  поселення,
укріплення з вежами й бійницями в товстих мурах (ТСУ, 46–47).

Назви,  утворені  словосполученням  «білий город»  поширені  по  всій  території
давнього й сучасного розселення слов’ян. Літописи Х — ХIV ст. знають _Білгороди_
в  Київській державі,  Рязанській і Тверській землях, у Лівонії, в  Угорщині, на
Дністрі.  У польському  Помор’ї  є  _Б’ялоград_,  у  Словаччині —  _Белоград_, у
Румунії — _Белград_, у Сербії — _Београд_.

Така поширеність _Білгородів_  у  слов’янському світі спонукає  думати про якесь
спільне типологічне значення. Названі міста мають високий соціальний статус, тож
в  основі  _Білгородів_вочевидь  лежить  не  просто  означення _білий_,  а  щось
вагоміше й глибинніше.

Елемент _город,_град_ зрозумілий — «місто»:  так у давнину  називалися укріплені
поселення, фортеці, обнесені  огорожею,  валом, кам’яними  чи  земляними стінами
(від _городити,_обгороджува_<355>_ти_), а іноді й ровом. Але значення компонента
_білий_ тлумачиться по-різному.  Одні пов’язують його з водою, мовляв, усі «білі
городи» розташовані  біля  води.  Інші  пояснюють  означення  _білий_у  значенні
«чарівний», «чудовий», «прекрасний». Треті  вважають,  що таке означення іде від
реального кольору  об’єкту.  Враховується  також  соціальне  значення  означення
_білий_, поширене в топонімії —«вільний»,  тобто «наділений певними  привілеями,
пільгами».  Скажімо,   _білим_  називалося  поселення,   повністю  або  частково
звільнене  від податків,  мита тощо.  Ще  інші  кажуть,  що  це  означення  може
вживатися і як орієнтир, що вказує на північне або західне розташування об’єкта.

У  популярній  літературі  найчастіше  пояснюють  означення  _білий_  у  прямому
значенні,  тобто  як барвну характеристику.  Так,  назва _Білгород_, що  її  має
обласний центр в Росії,  нібито пішла  від  того, що  місто  збудоване  на білій
крейдяній горі.  Пояснення досить  правдоподібне:  місто й  справді  розташоване
серед крейдяних відкладень і здавна відоме добуванням  і  вивозом  крейди. Назву
_Белград_, або _Београд_, столиці Югославії, пояснюють білим кольором стін міста
римської  епохи. Вважається,  що місто заснували кельти  в IV–III  ст. до н.е. й
спершу називали його  _Singidun_  (кельт.  _dun_  — «пагорб»). У 33 р. до  н.е.,
завойоване римлянами, назва міста прибрала латинизованої форми — _Singidunum_. У
ІХ ст. місто завоювали слов’яни, і 878 року  вперше згадується його  слов’янська
назва — _Білий_город,_Білгород_.

Cинонімом  до  назв  _Білгород,_Біловіж_  є  _Білопіль_.  Село  _Білопілля_ є на
Вінничині  —  саме в ньому  зупинявся Оноре де  Бальзак,  коли їхав до Бердичева
шлюбитися  з  Евеліною  Ганською.  Місто  _Білопілля_  є на  Сумщині,  на  місці
колишньої фортеці _Вир_ часів Київської Русі. Вважається, що його заснували 1672
року  козаки з _Білопілля_ на Брацлавщині. А брацлавське _Білопілля_ назване так
нібито за характером тамтешніх ґрунтів (ЗН, 195).

Цікаві  тут назви  _Білопілля_  й  _Вир_  на  означення  одного  й  того  самого
поселення. Цілком можливо, що _Вир_ — трансформоване первісне _вар_ — «фортеця»,
«місто»,  наявне  в  угорській  назві Ужгорода  —  _Унгвар_,  у назвах  _Сквира_
(_Сквара_),  _Пустоварівка_  тощо.  Показово,  що компонент  _вар_  — «фортеця»,
«місто» й навіть «край» частий  саме в назвах раджпутських  фортець.  Та й  сама
назва  _Раджастхан_ має свій  давній синонім — _Раджвар_, де  санскр.  _sthan_ —
«край»,  «країна»  значеннєво тотожне  санскр. _var_, основне  значення якого  —
«укріплене  місце»,  «фортеця»,  «замок».  Цікаве  й   те,  що  компонент  _вір_
вхо<356>дить  в  ім’я  старшого  брата  Крішни  —  _Балавіра_  (хінді  _Бальвір,
Балвір_), де означає «Богатир», «Герой». Тобто  ім’я  _Балвір_ означає «Могутній
герой».

_Віра_ (хінді  _Вір_), тобто «Богатир», «Герой» — одне  з імен самого Крішни;  з
цим словом  споріднене  грецьке  _heros_, з  якого  й  постало сучасне  _герой_.
Раджпутський воїн-герой також називається _вір_. Йому  тотожне латинське _vir_ —
«муж», «справжній чоловік», «мужня людина», «воїн». Героїчне життя раджпутського
воїна-віра,  виняткова  хоробрість його  в битві й на війні оспівує  раджпутська
героїчна  й історична поезія. Битва  в раджпутській ідеології —  жертвоприносини
богам.  Воїн-вір проходить свій  геройський шлях — _вір-ґаті_,  коли самовіддано
сповняє свій обов’язок, свою дгарму. А найвища дгарма воїна-віра — полягти в бою
з ворогом. Є особливий  жанр ліричної  поезії — _вір-кав’я_ (санскр.  _kavya_  —
«поезія», «вірші»), тобто «вірші про воїнів» (РСИ, 131).

Заслуговують на увагу  назви  _Біловежа,_Біловіж_ у  різних ареалах  України. На
Чернігвщині є старовинне село _Біловежі_Перші_, відоме з 1117 року.  Вважається,
що саме в цей  час  населення хазарської Білої  Вежі на Дону було переселене  на
Чернігівщину,  в  теперішній Бахмутський  район.  Тут  виникло їхнє поселення  —
_вежа_, залишки якого збереглися до наших днів. Згодом біля цієї хазарської вежі
постало одне село _Біловежі_, а потім неподалік  — друге. Давніше село  й почали
називати  _Біловежі_Перші_ (ТСУ, 49).  _Вежа_  тут теж  має  значення «фортеця»,
«укріплене  місце».  Воно, очевидно, споріднене з  іран. _vaeja_ в  авестійській
назві   _Ар’яна_-_Веджа_   (перське  _Еран_-_веж_),   якою  означається  міфічна
прабатьківщина  іранських  аріїв  та земний  рай  і яку  перекладають «Арійський
простір», «Арійський край» (ЗМ, 451).

Ця  іранська  назва, певно, тотожна  індійській  назві  _Ар’я-варта_  —  «Країна
аріїв».  В  давньоіндійській  міфології  це  країна, де  звичайно  розгортаються
міфологічні  сюжети, що  мають  реальну  географічну прив’язку. _Ар’яварта_,  за
уявленнями  індійців, — першопочаткова територія розселення  ведійських  аріїв в
Індії. Вона займала  Велику  Північно-Індійську рівнину  від західного  моря  до
східного і  від Гімалаїв на півночі до гір Віндг’я на півдні (у ведійські часи —
_Дандакаранья_, досл. «Ліс Дандака» (про _Дандаку_ в Криму й індоарійське плем’я
_дандарії_   на   Південному   Бузі   див.:  ТРС,   18–27)).  Далі  на   південь
розташовувалася  країна  неарійських  племен   —   _Дакшіна_-_патха_   (сучасний
_Декан_), досл. «Південний  шлях». Санскр.  _patha_,  хінді _path_ тотожні англ.
_path_  й укр.  _путь_, а санскр. _dakshina_ — «південь»,  «права сторона» (пор.
<357> укр.  _десниця_  —  «права рука», «правиця»  й річкову назву  _Десна_). За
ведійської епохи  арійські  племена  не  переходили цієї  межі. Ар’яварта  стала
осердям індійської цивілізації,  яка  згодом  поширила  свій могутній культурний
вплив  на  Південну  Індію і  Південно-Східну  Азію.  Саме  в Ар’яварті склалися
індуїзм,  буддизм,  джайнізм.   У  текстах   і  міфологічних  мотивах  Ар’яварта
протиставляється  як неарійському  Півдню, так  і Ірану  — іншій країні аріїв на
північний захід від Індії (ИДС, 62).

Проте очевидне  й те, що  не всі _Білгороди_ можна  прив’язати  чи то  до білого
кольору,  чи  то  до  поняття  _гарний_.  Це  стосується,  зокрема,  й нинішньої
Білогородки, села в Києво-Святошинському районі української столиці. Білогородка
колись була великим і славним містом _Білгородом_,  перша літописна  згадка  про
яке датується  980 роком. Ним  володів  тоді  великий київський  князь Володимир
Святославович. Поряд із Білгородом згадуються й  інші міста,  які в своїх назвах
містять компонент із значенням «фортеця: _Вишгород,_Трипілля,_Заруб_ тощо.

Рів і вал оточували  це місто  площею понад  20 га. Білгород  належав  до  числа
найбільших  міст  Київської  Русі,  що перевищував  розмірами навіть Чернігів  і
Переяслав. Він був одним із важливих пунктів  оборонної системи Києва,  славився
пишно оздобленими  кам’яними  палацами  й  храмами, був  тимчасовою  резиденцією
київських князів. Ним  намагалися оволодіти князі, що претендували  на київський
престол. У  Білогородці виявлено залишки пізньотрипільського поселення  ІІІ тис.
до  н.е.,  могильник доби  бронзи  (ІІ  — І тис. до н.е.),  посуд  зарубинецької
культури та інші пам’ятки.

І  досі на берегах Ірпеня можна бачити потужні укріплення  Білгорода —  глибокий
рів і вал заввишки 10–12 метрів. Це зайвий раз дає підстави  гадати,  що _Біл_ у
назвах _Білгород,_Біловіж,_Білопіль_ не завжди означає _білий_. У даному випадку
він, найімовірніше, якось  характеризує фортецю, скажімо, «міцна», «нездоланна»,
«неприступна» тощо. І тут звертає на себе увагу компонент, що міститься в іменах
старшого  брата  Крішни:  _Баладева,_Балавіра,_Баларама,_Балабгадра_  чи  просто
_Бала_.  Вже  мовилося, що в санскриті  _bala_ (хінді  _bal_) — «сила»,  «міць»,
«могутність»,  «потужність». Тож назва _Білгород_  може означати  те саме, що  й
санскр. _Балапура_ (хінді _Бальпур_) —  «Балопіль». А  якщо зважити, що в деяких
слов’янських мовах,  наприклад, польській,  _білий_ буде  _bialy_,  то  первісне
_Балопіль_ могло цілком трансформуватися в зрозуміліше _Б’ялопіль_ та _Білопіль_
і переосмислится з «Мо<358>гутня фортеця» в «Біла фортеця». Таким чином, _білий_
означатиме тут не «гарний», не «вільний», а «могутній».

Двійником  Білополя є  _Білгород_. І  тоді  ці  назви  виявляються  значеннєвими
двійниками печенізькій фортеці _Сакаката_  на Дністрі, про  яку в  Х  ст. мовить
Костянтин Багрянородний і яка з печенізько-половецької мови теж означає «Могутня
фортеця». І  тепер можна  реконструювати оригінальну  назву фортеці _Аспрон_.  У
дусі інших  п’яти печенізьких назв її первісна назва  мусила  бути  _Балаката_ —
«Могутня фортеця».  А  що _ката_ —  «фортеця» споріднене з  укр. _хата_ (недарма
постав  вираз  _мій_дім_—_моя_фортеця_),  то  на  українському  терені   народна
етимологія  могла видозмінити  вже  не зовсім зрозуміле  _Балаката_ в _Білохата,
Білохатка_ (пор. іспанський еквівалент  — _Касабланка_). А  _хата,_хатка_ досить
вживані  в  українських  назвах  (_П’ятихатка,_П’ятихатки_) і  навіть  прізвищах
(_Білохатько,_Новохатько_). _Балаката_  й _Сакаката_,  в свою чергу,  семантичні
двійники   назви   _Сквира_   (_Сквара_,  первісно   _Саквара_)   на   Київщині.
Сквира-Сквара-Саквара теж «Могутня фортеця» (про Сквиру див. окрему статтю).

Через термін  _bala_, як зазначалося, назва на  _Біл_  могла  пов’язуватися і  з
Баладевом-Білобогом. Назва  _Білгород_ може сприйматися не тільки як «Біле/Гарне
місто»  в  значенні  «Могутнє місто», але  і  як  «Місто/Фортеця  (бога)  Бали».
Точнісінько так  само, як і назва  печенізької фортеці _Кракнаката_ сприймається
не тільки  як «Чорне/Гарне  місто», але і  як «Місто/Фортеця (бога) Крішни».  Бо
санскр. _krishna_, окрім значення _Крішна_, має і значення _чорний_, і смисловий
обертон   _гарний,_чарівний,_вродливий_.   Тобто   санскр.   _крішна_    тотожне
українському _красний_ — «гарний», «вродливий», «чарівний». <359>






Загадкова _Сквира:_гідронім, топонім, антропонім





1_._Історико-етимологічна_довідка_




_Сквира_—  місто,  районний центр  на Київщині, розташоване  на  річці  Сквирці,
притоці Росі,  за 120 км від Києва. За документами кінця XIV ст. _Сквира_поряд з
Яготином, Трилісами й іншими селами  —  власність Коримана, нащадка половецького
князя Тугоркана  (літопис мовить,  що  1094 року київський князь  Свя<359>тополк
одружився з дочкою Тугоркана). 1390 року, коли більша частина українських земель
підпала під владу Литви,  литовський князь Володимир Ольгердович своєю  грамотою
підтвердив право володіти Сквирою та іншими землями на південний захід від Києва
«Юрію  Івантичу Половцю зе Сквири —  Рожиновському». Ця грамота — перша письмова
згадка про місто.

Можна припустити, що Сквира — одне з давніх городищ. У ХV ст. Сквира — укріплене
поселення,  оточене земляним валом.  Тут був великий палац,  господарські двори,
млини й склади,  стояв чималий  військовий гарнізон. 1482 року  кримські  татари
спустошили багато поселень Київщини, серед них і Сквиру. Після  Люблінської унії
1569 року Сквира, як і  інші українські міста, перебувають під Польщею і входить
до  Білоцерківського  староства. 1591 року польський король  Сигизмунд ІІІ видав
київському воєводі князеві М.Ружинському грамоту на володіння Сквирою, заселення
довколишніх земель і побудову замку. 1615 року Сквира стає слободою, а її жителі
на 30 років звільняються від податків і повинностей. 1616  року місту  надається
Магдебурзьке право,  1629 року  Сквира — у складі Київського воєводства. Під час
визвольної війни  1648–1654  рр. Сквира  виходить  з-під  влади  Польщі  й  стає
сотенним  містом спершу  Білоцерківського, а з  1651  року  — Павлоцького полку.
Після  1686 року  Сквира  знову  під  Польщею,  з  1795 року  —  повітове  місто
Брацлавського намісництва, а з 1796 — Київської губернії.

Назву _Сквира_ неодноразово етимологізувалася. В.А.Никонов  пояснює її  від рос.
_сквира_ —  «тріщина», «щілина»,  припускаючи  зв’язок  і  з  рос.  _скверный_ —
«поганий», «кепський». В.М.Топоров  і О.М.Трубачов  тлумачать назву _Сквира_  на
основі  балтійської  лексики,  припускаючи  метатезу  (перестановку) _Skirv_  на
_Skvir_  у  слові,  спорідненому  з  лат.  _Skirvyte,_Skirvycio_ тощо.  В.Петров
підтримує  їх  і  додає  сюди назви  _Skir-upis,_Skirvyte_.  А.Ванагас  пов’язує
гідронім _Skvirblys_ з лит. _skvirb-inti_. На думку І.М.Желєзняк, таке пояснення
видається прийнятним і  для українського  гідроніма з основою _skvir_ (ТСУ, 322;
ЕП, 101–102).

Українська лексика, зазначають дослідники,  небагата  на  матеріал цього  плану:
діал.  _сквира_ —  «сніг із вітром», «негода» (у Б.Грінченка), поліське _сквира,
сквера_ —  «раптовий дощ  із шквалистим вітром», _сквирка_  —  «невеличка дощова
хмара». Припускається, що укр. _сквира_ — «сніг із вітром» або «раптовий дощ», є
саме дощ або сніг  з великим вітром.  Слово могло постати з лит. _skvirbinti_ зі
значенням  «проймати»,  «простром<360>лювати»,  «пронизувати».  В   такому  разі
засвідчувалося  б  давнє  запозичення  з  балтійських  мов  на  терені  України,
пов’язане  з  балто-слов’янськими  мовними  контактами.  Тому  припускається, що
гідронім _Сквирка_ — балтизм,  посталий  тут у  період  максимальної  близькості
балтійських і слов’янських діалектів в близькому до Українського Полісся ареалі.
Тож гідрооснову назви _Сквира_ пояснюють, зокрема, як «та, що проймає підвищений
або кам’янистий ґрунт». За такий здогад нібито промовляють природні особливості:
річка Сквирка мовби  розтинає підвищену  місцевість,  перш  ніж вийти  до  більш
низької заплави Росі.

Вважається  також, що  нинішня форма гідроніма  _Сквирка_  пройшла кілька етапів
слов’янізації.  Первісною була, очевидно, балтійська форма, яка на певному етапі
втратила  балтійське  закінчення  — перша умова  адаптації  балтійських  назв  у
слов’янському  мовному  оточенні.  Цей  варіант  (без  балтійського  закінчення)
засвідчений писемно  пам’яткою  1616  року,  хоча  виник значно  раніше. Пізніше
відбулося узгодження в граматичному роді зі словом  _річка_,  через що й постала
форма _Сквира_. Сучасний варіант назви _Сквирка_ — виразно вторинний і пізнішого
походження, він  являє тип українських річкових назв,  однойменних з ойконімами,
що містяться на цих  річках. Із суфіксом  _ка_, як правило, творяться назви лише
невеликих річок. Припускається, що село Мала  Сквирка в гирлі ріки Сквира старше
за  місто  Сквира.  Тут  відомі  балто-слов’янські  старожитності,  давньоруське
городище, назване нібито за гідронімом, у гирлі якого розташоване.  А найдавніші
укріплення   найчастіше  зводилися  біля  злиття  двох  річок.  Тут  виявлені  й
давньоруські  кургани  з  трупопокладенням  на схід  —  їх  вважають  пам’ятками
слов’янізованих балтів.

Дані гідронімії й археології нібито не заперечують існування балтійського етносу
в  ареалі верхнього  лівобережного Надросся  у  першій  половині  І  тис. н.е. А
гідронімний матеріал  й археологічні дані підтверджують  думку, що  на  Середній
Наддніпрянщині,  в  басейні Росі,  з  І  тис.  до  н.е.  простежується  постійне
населення  з  дуже близькими  балтійськими  та слов’янськими етнічними й мовними
ознаками.  Тож  імовірно,  що  гідронім  _Сквирка_  й   постав  у  період,  коли
прабалтійська мова розпалася на дві  діалектні групи, а  литовська зблизилася  з
деякими слов’янськими діалектами (ЕП, 100–104).

Таким чином, у даному ареалі при творенні назви _Сквира_ до уваги береться мовна
взаємодія <361> тільки двох етносів — балтійського й слов’янського. Впливу інших
етносів і мов не передбачається.






2. Сквира — гідронім




Насамперед істотно  визначити, які гідроніми на _Сквир_- відомі в Україні й поза
нею.

Як  зазначалося, у верхній  частині  басейну Росі (Сквирський і  Білоцерківський
райони Київщини) протікає річка _Сквира_ (л. Росі п. Дніпра). Найдавніші  згадки
про неї:  1594  р. — _Сквира_;  1597  — _Сквира-Руда_;  1616  — _Skvir-rzeka_  і
варіанти — _Skwira_ (1789), _Сквирка_ (1815), суч. _Сквирка_.

В Україні є кілька виразно споріднених гідронімів:  _Скваровка_ — впадає в Мокру
Бобрицю п. Дніпра  або в Дніпро  в  с. Халеп’я  Обухівського району  на Київщині
(згадана 1785  року).  1798  року  ця ж  річка  згадується  вже  як _Сквирівка_.
Гідронім  _Сквира_  в басейні Росі  цих  варіантів не має.  Біля с.  Сосниця  на
Чернігівщині   під   1666  роком  зафіксовано   озеро   _Сквирень_,  пізніше   —
_Сквиринець_.  Поза Україною  ареал  цієї назви  йде на північ: р. _Сквирня_ (п.
Дону);  р. _Сквира_ (л. Снежеті, л.  Десни,  л.  Дніпра);  р. _Сквиретянка_  (п.
Теребки, л. Вехри, п.  Сожу,  л. Дніпра);  р. _Skvirblys_ у Литві.  Таким чином,
гідронім у басейні Росі — найпівденніший.

Оскільки назва річки в Обухівському районі засвідчує варіантність _Сквар/Сквир_,
то сюди долучаються  ще деякі гідроніми: р.  _Скварява_ (л. Сквині,  п. Рати, л.
Західного Бугу,  п. Вісли);  р. _Скварявка_  (л.  Белзця, п. Західного  Бугу, п.
Вісли);  р.  _Скварня_;  р.  _Скваренка_ (п.  Велі, л. Оки).  Показово,  що таке
чергування засвідчене тільки на гідронімному рівні (ЕП, 100–101).

Вирішальним у  нашому витлумаченні гідронімів _Сквирка_  й _Сквирівка_ є  те, що
_Сквирка_ (інші назви  _Сквира,_Сквира-Руда_) — притока Росі і те, що саме серед
гідронімів засвідчена двоваріантність _Сквар/Сквир_, що  навряд  чи випадково. А
ще те, що гідронім _Сквира_ перебуває у виразному, так би мовити, «половецькому»
ареалі і що сама Сквира один час навіть називалася _Половеччина_.

В Україні чимало річок з  компонентом _вар_, що нібито прозирається в гідронімах
на _Сквар_. Тільки на Чернігівщині, у водозборі  Десни, це річки _Вара,_Варешка,
Ворзна,_Ворзенка,_Ворище,_Вер’я,_Верепа,_Верепуть,_Вересоч,_Вертеча_тощо   (СГУ,
81–82, 98,  122). Що вкрай важливо, елемент _вар_  маємо і  в  кількох назвах на
означення Дніпра — головної водної артерії України.  Джерела VI–X ст. щодо нього
подають  назви  _Вар,_Варом_  і  _Варух_.  Візантійський  імператор  та  історик
Костянтин Багрянородний (Х ст.) у творі «Про <362> управління імперією» пише, що
місцевість  пачинакітів (печенігів) іменується за  назвами тамтешніх рік.  Серед
названих ним  п’яти річок  значиться і _Варух_ на  означення Дніпра  (КБ,  299).
Тобто, слід гадати, _Варух_ — печенізька назва Дніпра. Тож постає питання: хто ж
такі печеніги  й  половці?  Є  вагомі  підстави  усумнитися в  тому,  що вони  —
тюркомовні племена.  Більше того, факти засвідчують,  що вони виразно тяжіють до
Індії,  Раджастхану  й  раджпутів.  Тобто  в  такому разі  вони  відносяться  до
індоарійських племен і індоарійських  мов,  а  індоарійські  племена незаперечно
засвідчені  на  теренах  України  з  найдавніших  часів (див.  статті  «Індія  і
загадкові печеніги» та «Індія, половці й Київська Русь»).

Доповнимо трохи вже відому інформацію про Раджастхан, раджастханців і раджпутів.

Раджастхан —  другий  за площею штат Індії  (займає 1/10 території  країни).  На
заході кордон його з Пакистаном тягнеться на 1200 км. Всередині країни він межує
на півночі  зі штатами Пенджаб,  Харіяна й Уттар Прадеш,  з Гуджаратом і  Мадг’я
Прадеш — на півдні. До оголошення штатом у 1956 р., його складали 22 князівства,
а територія називалася _Раджпутана_, від слова _раджпут_, яке сходить до санскр.
_раджа-путра_  — «син/нащадок  царя». Саме  населення  штату  зоветься  сучасним
терміном — _раджастханці_. Раджастханці, як і пенджабці та харіянці, належать до
змішаної  нордичної й  альпійської  раси. Та якщо серед пенджабців зустрічаються
представники  чисто  нордичної  раси  зі   світлим  рудо-каштановим  волоссям  і
блакитними очима,  то  серед раджпутів  не  зустрінеш  світлокосих і світлооких.
Раджпути, як пенджабські  сікхи, невід’ємна  частка  індійської армії. Кількість
раджпутських полків не поступається кількості сікхських.

Перекази  вважають раджпутів нащадками ще ведійських  воїнів-кшатріїв.  Основним
етнокультурним  субстратом,  що  ліг  в основу  раджастханців,  вважаються  арії
доведійської і ведійської  хвилі. Територія,  звідки  рушили до  Індії арійські,
тобто  індоіранські племена,  була,  за визначенням  індійського  археолога Б.К.
хапара,  Україна  (RAD,  112). Тут  вони разом  із сусідніми  протослов’янськими
племенами  входили до зрубної етнокультурної спільноти. Близькість мов і культур
цих  племен в  добу  бронзи  була  дуже  велика,  що  підтверджують  топоніми  й
гідроніми, збережені подекуди й донині. А це певний показник не лише культурної,
а  й мовної близькості цих давніх племен. Протослов’яни були  активними творцями
зрубної культури:  ряд  істориків й антропологів  <363> вважають,  що формування
рис, притаманних давнім  слов’янам,  сягає  ІІІ —  ІІ тис.  до н.е.  і  пов’язує
існування слов’ян як спільноти, від якої відділилися індоіранці, вже з V тис. до
н.е. Індоіранський елемент відігравав  значну роль у  формуванні  подніпровських
слов’ян, які виявляють значну  схожість, зокрема, зі скіфами лісостепової смуги,
що  антропологічно  сходять  до місцевого населення  епохи бронзи. Тобто  вони —
зв’язуюча ланка, що реально демонструє етногенетичну спорідненість індоіранських
і  давньослов’янських племен.  Така  значна подібність  на багатьох рівнях могла
скластися тільки за умови тривалої культурно-господарської близькості слов’ян та
індоіранців,  і  то там, де проживали  обидві групи  племен,  тобто  на  теренах
Давньої України.  Це  близьке сусідування час  від часу знаменувалося міграціями
індоіранців (а  можливо, й слов’ян) на схід. При цьому  слід мати на увазі, що в
далекі мандри  вирушала  лише якась  частина населення,  як  правило,  молодша й
авантюрніша. Інша ж  частина  населення, можливо, навіть  більша, залишалася  на
предковічних землях і входила в усе ближчі й глибші взаємні контакти.

Інші вчені пов’язують походження  раджпутів  із переселенням  до Індії (на зламі
двох ер) скіфських і гуннських племен. Тож назва _раджпут_ не етнонім, а скоріше
назва  воїнської верстви. Така ж верства, як видно з Геродота, малася в скіфів —
«батько»  історії називає її _царські_скіфи_. А також в українців, якщо судити з
їхніх численних і  різноманітних прізвищ на _Цар_ (_Царко,_Царук,_Царчук,_Царик,
Царів,_Царевич,_Царенко,_Царченко,_Цариченко_     тощо),      спорідненого     з
індоіранським _кшатр/хшахр_ — «сила», «влада».

Шанування Рудри-Шіви й  богинь-матерів,  тобто  шіваїзм  і  шактизм  (_шакті_  —
уособлення жіночої енергії  божества) і  досі зберігається  серед  раджпутів  як
провідна  релігія,  а разом із ними — і в  більшості раджастханців. Основна маса
раджпутів   традиційно   поділяється   на  Місячну  (_Чандра-вамша_)  й  Сонячну
(_Сур’я-вамша_)  династії.  А поклоніння  Місяцю тісно  пов’язане з  поклонінням
Шіві. В  уявленнях ріґведійських аріїв культ  Місяця-Чандри-Соми посідав  чільне
місце. Місяць-Сома-Чандра займав,  за «Ріґведою», найвище становище на  небесах,
він  там,  де  перебувають душі  предків, куди жерці підносять свої  молитви, де
знаходяться «юні  води»  (видимо, дощі) й  «осяйні  світи»  (зірки?),  де  існує
безсмертя. А віра у Місяць  як джерело дощової  і  сім’яної вологи властива всім
індоєвропейським  народам (Гусева, 51). Так,  деякі джерела мовлять, <364> що  в
«Самаведі»,  третій із  чотирьох вед,  втілене дихання, яке  непізнаване і тілом
якого є вода, а формою — світло, тобто  Місяць. І до  яких меж сягає дихання, до
тих самих меж сягає вода й Місяць. Вони  взаємоподібні й безкінечні,  а  ті, хто
шанує їх  як  безмежних, самі досягають  безмежних світів. А про Вогонь  і Сонце
мовиться, що  вони є формами мови та розуму й існують у межах вогню і неба, а не
в нескінченності (Там само).

У  ведах  із Сомою-Місяцем пов’язується  бик  —  символ плодоносної  енергії,  а
напій-сома   синонімічно  співставляється  з   сім’яною   рідиною.  Бик  і   дощ
атрибутовані й Рудрі,  тотожному  нашому Родові, як сили життя  і родючості. Про
зв’язок Місяця-Соми з Рудрою мовлять  гімни  «Ріґведи»,  звернені до обох — вони
тут виступають парою, як двоєдине начало. Показово, що Рудра у ведійських гімнах
оспівується  як об’єкт поклоніння тільки з  Сомою-Місяцем. І  саме  Рудра згодом
зливається з Шівою в єдиний образ, і  йому  була  надана лунарна  символіка. Бик
прямо пов’язаний із Шівою (на бику Шіва іздить), а Сома-Чандра у формі півмісяця
прикрашає  зачіску цього бога.  Як  свідчать археологічні  факти, в  хараппській
культурі, яка виявляє багато спільного з культурою трипільською, поклоніння Шіві
було невіддільне від поклоніння  священному  бикові.  Бик тут — головний об’єкт,
він  найчастіше  зображений  на  хараппських  печатках.  Поклоніння  бику, як  і
богині-матері, властиве й трипільській культурі.

Припущення,  що  місячний календар  у  ведійських  аріїв давніший  за  сонячний,
підтверджується тим, як співвідносяться культи Місяця і Сонця в слов’ян. Рудра у
ведах асоціюється з північчю, що може свідчити про первісну прабатьківщину аріїв
на північ  або  північний  захід від  Індії.  Зближаються і  уявлення  саме  тих
близьких  народів,  які  територіально  відносяться  в  епоху  бронзи  із  зоною
скіфської культури, тобто з південно-східним ареалом розселення племен  ямної та
зрубної  культур, включаючи й  пам’ятки катакомбних поховань в Україні. Про таке
зближення чи й спорідненість засвідчують  антропометричні  дані й  мовні  факти.
Розкопки  останніх десятиріч в Україні виявили в деяких  підкурганних похованнях
низку  свідчень  на користь того, що тодішнє  населення  тут  мало саме місячний
календар. Свідчень  про існування прямого зв’язку  культу Місяця зі слов’янським
Родом,  тотожним  ведійському Рудрі — Рудому Бикові або Рудому  Вепреві, як його
називає  «Ріґведа»,  ще  замало. Проте подібність  символіки що<365>до Місяця  і
Рода-Рудри  мусить  мати  під собою історичні підстави, тим  більше  що  Род був
найдавнішим і найголовнішим  божеством східних слов’ян. Йому поклонялися задовго
до того, як слов’янський язичницький пантеон очолив Перун.

Дослідниця-індолог Наталя  Гусєва  зазначає:  «Цікаво було  б з  усією доступною
точністю співставити функцію цього найдавнішого «землеробського бога родючості»,
бога-запліднювача, що проливає сім’я-дощ, від якого народжуються діти… не лише з
функціями Рудри-Шіви,  але  й із  згаданими функціями Соми-Місяця  як вмістилища
сім’яної  вологи,  перетвореної  в  напій-сому.   Але  доказове  виявлення  ряду
«Місяць-Род-Рудра-Сома» —  завдання майбутніх  досліджень. А тут для нас важливе
те,  що  вчені  почали знаходити  сліди  лунарного  культу в середовищі  східних
праслов’ян,  і  ми  не можемо  виключити  думку: сюди, видимо,  сходить  коріння
ріґведійських гімнів, присвячених Сомі» (Гусева, 53).

Культ  Місяця  повсюдно  був  давнішим,  аніж  культ  Сонця.  Загальноприйнятими
зооморфними  зображеннями є  бик  або корова, пов’язані  не  лише  з  божествами
Місяця,  але  й води,  ночі,  царства померлих предків. У  слов’ян  було  чимало
обрядових   дій,  пов’язаних  із  поклонінням  Місяцю   —  деякі   збереглися  в
трансформованому  вигляді  й   досі.   Тією  чи   іншою   мірою  бик  і   корова
використовуються  в  цих  діях як живими, так  і у формі  зображень  і символів.
Скажімо, хмари,  як у всій ведійській  літературі, образно оспівуються як дощові
корови.  А Місяць, як  і Род, — податель  дощової вологи.  Так звані  лунниці на
слов’янських жіночих уборах,  на  кінській збруї і  на надгробках є  найдавнішим
типом  декоративних елементів. Є  припущення,  що  у  давніх  слов’ян,  особливо
південних, існувало конкретне божество Місяця — _Троян_. Масляний тиждень і досі
вираховується за місячним календарем, як і наступні за  ним тижні великого посту
й Пасха. А вся  маслянна обрядовість пов’язана  з Місяцем,  родючістю і  культом
предків. У  ведах  Місяць  виступає  як жених,  а  Сонце-Сур’я (укр.  Зоря) — як
наречена.  «Ріґведа»  навіть  містить окремий  гімн про весілля  Місяця-жениха і
Сур’ї-нареченої.  Те саме бачимо  в  українській  весільній обрядовості,  про що
трохи далі.

Все  це  дає  підстави  при  витлумаченні  назви  _Сквара/Сквира_  вдатися  й до
індійського  матеріалу, оскільки  печеніги  й  половці  — споріднені племена,  а
Сквира причетна до половців  і  свого часу  навіть називалася _Половеччина_. Тож
<366> варто поглянути на гідронім _Сквара/Сквира_ під індійським кутом.

Санскритське _var_ або _vari_  — «вода», «річка», «потік»  (СРС,  577) входить у
назви  важливих  індійських річок.  Наприклад,  _Ґодаварі_,  басейн якої охоплює
майже половину території нинішнього штату Махараштра (столиця _Мумбаї_,  раніший
_Бомбей_)  на заході країни, де знаходяться всесвітньовідомі своїми скульптурами
печерні храми  Аджанта й Еллора. Годаварі вважається священною, бо на її берегах
під  час свого 14-річного вигнання жив,  а у  водах  щодня омивався  Рама, герой
«Рамаяни» — сьоме втілення Вішну. Другою значною річкою цього  штату є _Крішна_,
у зв’язку з чим привертають  увагу численні  гідроніми й  топоніми на _Красн_- в
Україні, і в ареалі Росі зокрема (Трипілля стоїть на р. _Красна_).

_Варі_  —  одне  з  імен Сарасваті — в індійській міфології  богиня  мудрості  й
красномовства,  дружина  Брахми,  бога-творця,  який у  тризубі  уособлює  праве
вістря. Вона — покровителька науки  й мистецтва, винахідниця санскриту. Водночас
_Сарасваті_ —  знаменита ріка, що колись  не поступалася Інду (санскр. _Сіндгу_,
хінді  —  _Сінд_). У  санскриті _sara_  —  «вода»,  «сік»,  «нектар», _saras_  —
«ставок», «озеро», _sarani_ — «потік», «ріка» (СРС, 727),  тож назву _Сарасваті_
перекладають як «Повновода»,  досл.  _Водовита,_Водовиця_ (суфікс _ваті_ в назві
_Сарасваті_  тотожний суфіксу  _виця_  в  українських  назвах).  Через Пенджаб і
Раджастхан вона  текла до моря,  береги  її колись були  усіяні поселеннями. Але
тектонічні  зрушення призвели до  того, що притоки  Сарасваті влилися в  систему
інших  рік, і до середини І тис.  до н.е., вважається, вона поступово пересохла.
Відтоді  Сарасваті  (суч.  _Сарсуті_)  губиться в  пустельних пісках, але й досі
оточена благоговійною  шанобою.  «Ріґведа» присвячує  їй 3 гімни  й  оспівує  як
найбільшу з річок, що тече з небес; її разом з іншими божествами  закликають  на
жертвоприносини.  Таке  шанування її  пояснюють  тим,  що  саме  на  її  берегах
формувалася ведійсько-брахманська культура індоаріїв.

В Індії чимало  й  інших  річкових назв містять  елемент  _Вар:_Вара_  (хінді  —
_Вар_), _Варада,_Варана_  (інакше  — _Варанаваті_), _Варуні,_Варату_  тощо  (HN,
473–474). Назва _Варада_, досл. «Вододайна», «Вододателька», цікава тим, що вона
—  притока  ріки  Крішни. А  в ареалі Сквири  чимало  гідронімів і топонімів  на
_Красн_.  У долині  ріки  _Красної_ розташовані Трипілля  і  Халеп’я, які  мають
двійників на  Близькому Сході — _Тріполі_  й  _Алеппо_  і  в історичній  Індії —
_Тріпура_  й _Хараппа-Халіюппа_ (зараз  у  Пакистані). Села  Хараппу й  Трипілля
споріднює і те, що  вони да<367>ли свої назви всесвітньовідомим  _хараппській_ і
_трипільській_ культурам, у яких чимало спільного.

Компонент  _вар_ —  «вода»  наявний в  імені  _Варуна_  (хінді  _Варун_),  досл.
«Водюн», «Водян» (санскр. _ун_ — той же суфікс, що й укр. _ун/_юн:_гризун_ — від
_гризти,_ласун_ — від _ласувати,_співун_ — від _співати_ тощо). У ведах Варуна —
найзначніше  верховне  божество,  тотожне  слов’янському  Дажбогові,   грецькому
Посейдонові, скіфському Тагимасадові  й іранському Ахурамазді, а пізніше  —  бог
вод  і  морських  просторів (детальніше: ТРС,  68–81).  _Вара_ —  ім’я  Парваті,
дружини  Шіви,  який  уособлює в тризубі  середнє вістря  і  сам зображається  з
тризубом  — _трішулою_, досл. «тришилом». _Варіша_, «Сплячий на водах» —  Вішну,
_Варада_,  «Даний  водами» —  Аґні, _Варунаві_  — Лакшмі,  дружина  Вішну, досл.
«Зроджена з води». За міфами, вона постала з Молочного океану, коли боги й асури
сколочували його, щоб повернути втрачені під час потопу скарби. Саме тоді, як  і
грецька Афродита, Лакшмі  вийшла з морської піни й стала дружиною Вішну, богинею
багатства й  добробуту,  родинного щастя і затишку. Функціонально й  походженням
імені вона тотожна балтійській Лаймі й слов’янській Ладі, а в іконографії стоїть
або сидить  на лотосі.  Деякі назви  лотоса теж містять компонент _вар/_варі_, і
сьогодні вони — часто-густо  чоловічі й жіночі імена: _Варджа,_Варіджа,_Варіґма_
—  «Лотос»,  досл. «Народжений  у воді»; з цих означень лотоса й  собі творяться
імена, наприклад, _Варіджакша_ — «Лотосоокий».

Таким  чином, компонент _вар_/ _вара_ у гідронімах з основою _Сквар_ цілком може
бути  споріднений із  санскр. _vara/vari_ — «вода», «потік», «ріка». А що ж тоді
означає початкове _Ск_ у річкових назвах типу _Сквара/Сквира_?

Тут  знову  треба  вдатися до  Костянтина  Багрянородного  і  перерахованих  ним
печенізьких фортець на Дністрі, серед  яких  одна, має безпосередній стосунок до
назви _Сквира_. Це фортеця  _Сакаката_,  у назві  якої наявний компонент _Сака_.
Спробуємо  з’ясувати його  значення, тим більше що компонент _ката_ в цій  назві
вже відомий і означає — «фортеця».

Як  ми  вже  бачили,  печенізькі  фортеці  на Дністрі  перегукуються  назвами  з
раджпутськими фортецями  в  Раджастхані,  а  печеніги,  таким  чином,  виявляють
спорідненість із раджпутами. Саме  в родині раджпутського князя Удай Сінха (пор.
назви _Удайпур_ — «Удай-місто», _Удайґірі_ — «Удай-гора» в Індії та  _Удай-ріка,
Одайпіль_ в  Україні)  народився _Шакта_,  другий  з  24  братів,  родоначальник
знатного   раджпутського   роду   _Шактаватів_.   В   індійському   епосі   ім’я
_Шак_<368>_та_ мав син  царя Манасью  (Манасві) з  династії  Пуру і його дружини
Саувірі. Жіноче  ім’я _Саувірі_ дослівно  означає «Сувірка», «Сувірянка»,  тобто
засвідчує, що його носійка — виходиця з племені сувірів.  Сувіри ж в індійському
епосі тотожні сіндам, а сінди  жили  в  Давній  Україні.  Більше того, індійські
сінди-сувіри  споріднені з  українськими сіверами,  про  що вже  писалося  (ТРС,
10–17). І  сувіри і  сінди  вважаються  нащадками Пуру,  шостого  царя  Місячної
династії. За  «Махабгаратою»,  Пуру  — наймолодший  син царя  Яяті  й  кшатрійки
Шарміштхи.  Яяті  зробив  його  спадкоємцем трону, бо той віддав йому на  тисячу
років свою  молодість,  а натомість забрав його  старість. Саме  від Пуру  пішов
знаменитий рід — _паурави_, який згодом став називатися _каурави_. Прикметно, що
у війні, описаній у «Махабгараті», сінди й сувіри билися якраз на боці кауравів.
Нагадаємо  принагідно, що найстаршим сином царя Яяті, вже від  дружини-брахманки
Деваяні, був  Яду,  родоначальник ядавів,  тотожних  літописним ятвягам.  Саме з
ядавів походив Крішна.

Дружину царя Пуру звали _Каушалья_, інакше  _Каусалья_ (так  само звали  й матір
Рами,  героя  «Рамаяни»).  Прикметно,  що  боспорські  написи знають жіноче ім’я
_Кассалія_ і датується воно ще  IV ст. до н.е.  Воно з напису на біломармуровому
постаменті  (зараз  в  Ермітажі),  знайденого  1853  р.  на  городищі  Фанагорія
(Таманський півострів). Тобто на  території давньої Сіндики, історичної Кімерії.
Зміст напису такий:

«Кассалія,  дочка  Посія,  присвятила Афродиті  Уранії  при  Перисаді, архонтові
Боспору й Феодосії та цареві сіндів, маїтів, фатеїв і досхів» (КБН, № 972).

Індоарійська  наповненість   напису   очевидна:  тут  присутні   сінди   й  інші
індоарійські племена, які входили  до Боспорського царства. Присутній і Перісад,
один  із п’яти царів  боспорської династії Перісадів  (пор. українські  прізвища
_Пересад,_Пересада,_Пересаденко_  тощо),  які,  судячи  з усього,  й походили  з
племені сіндів;  ім’я _Перісад_  має індійські  паралелі (див.  окрему  статтю).
Дружину Перісада з  наведеного напису  звали _Камасарія_, а це ім’я  і собі  має
індійські відповідники.  У ньому компонент _кама_ означає «любов», «кохання».  І
водночас _Кама_ — індійський  бог кохання, син  Вішну  й Лакшмі. А  Лакшмі якраз
тотожна  балтійській Лаймі  та  грецькій Афродиті, син якої — Ерот, уже грецький
бог кохання (ТРС, 100–117).

Ім’я _Шакра_, «Могутній», в індійській міфології має Індра — цар богів і ватажок
небесного  воїнства. Ім’я його рясно  відбите  в бал<369>тійській і слов’янській
міфології  та  фольклорі,  про  нього не  раз згадує  «Влесова книга».  Індрані,
дружина Індри (пор. Елза _Індране_ — відома латиська письменниця) звалася _Шачі_
— «Могутня», що спонукає  згадати місто  _Шацьк_  і _Шацькі_озера_  на  Волині —
ареалі  з  потужним  індоарійським  пластом.  В  Україні  є  водойма  з  назвою,
спорідненою з  назвою  _Сквира_:  біля Сосниці на  Чернігівщині  під  1666 роком
фіксується озеро _Сквирень_, яке згодом виступає під назвою _Сквиринець_. Сюди ж
долучаються  місто  _Саки_  в  Криму  й  однойменне озеро, інша  назва  якого  —
_Саське_.   Очевидно,  що  назви   _Шацьк_  і  _Сквира,_Шацькі_озера_  й   озеро
_Сквирень/Сквиринець_  об’єднує  спільний  компонент  _шак/сак/ск_  із значенням
«дужий»,  «сильний»,   «могутній»,  споріднений  з  індоіранським  _шак/_сак_  —
«могти».  _Сквирка_  —  притока  Росі,  а  іншою  притокою  Росі  є  _Саковиця_,
по-санскритському _Шакаваті_,  хінді  — _Сакаваті_. Тож санскр.  _шак_  (хінді й
іран.  _сак_) досить рясно відбите в українських назвах, а зокрема, що  особливо
важливо, у гідронімах. Воно відбите  і в  назві однієї з печенізьких  фортець на
Дністрі  —  _Сакаката_. Назва її в  такому разі  тлумачиться  як «Сильна/Могутня
фортеця».

Важливо й те, що річка _Сквирка_ (_Сквира,_Сквира-Руда_) — притока Росі. А назву
_Рось_, як і  етнонім _Русь_, ми пов’язуємо з санскр. _vrisha_ (хінді _vrish_) —
«самець», «бик». Де початкове В відпало,  як це іноді має місце на слов’янському
й індійському  грунті: _врожай_ і _рожай,_Владислав_ і  _Ладислав,_Володимир_  і
_Ладимир_,  санскр.  _врішабга_  і _рішабга_ — «бик».  Цю  думку  підтримують  і
найдавніші писемні  фіксації гідроніма _Рось:_Рша,_Ръсь,_Рсь_  тощо (СГУ,  475).
Тобто назва _Рось_ тлумачиться як _Бик,_Самець_. Таке тлумачення підтримує назва
ще однієї притоки  Росі —  _Роська_, яка  має другу писемно зафіксовану назву  —
_Самець_  (детальніше: ТРС,  28–38).  Тому гідроніми  _Сквара,_Скварівка_  можна
співвіднести з санскр. _shakvara_ — «бик»,  «бугай», «віл» (СРС, 632).  Слово це
складають дві значимі основи — _шак_+_вара_, де _шак_ уже знайоме нам слово  від
санскритської  дієслівної  основи _шак_  —  «могти»,  «бути сильним/могутнім». А
_вара_ —  «самець», «бик», у весільній термінології — «жених»,  «муж», «чоловік»
(СРС, 631, 565). І якщо  в  індійській і слов’янській  гідронімії чимало назв із
значенням _Бик,_Жеребець,_Вепр,_Кабан,_Самець_ тощо, то так само річковою назвою
могло служити й слово  _шакавара,_шаквара_  —  «дужий  бик», «могутній  самець».
Можна  припустити,  що на іранському,  скіфському чи  й слов’янсько-балтійському
грунті воно трансформувалося в _саквара,_сквара_, а тоді й у _сквира_. <370>

Ім’я  _Шакті_ — «Сила», «Могутність»  має Деві-Махеші, верховне жіноче божество.
Шакті тотожна  кримській  Діві  й київській Мокоші, єдиному жіночому  божеству в
язичницькому  пантеоні великого  київського  князя  Володимира. Що  засвідчує її
виняткову  важливість в  уявленнях давніх киян, полян і взагалі  слов’ян. Вона —
дружина верховного божества Шіви-Рудри. А ведійський Рудра — «рудий бик», «рудий
вепр небес», як його називає «Ріґведа».  Одна з зафіксованих назв ріки Сквирки —
_Сквира-Руда_; у  цій  назві може  приховуватися давня  асоціація з рудим биком,
якщо взяти до уваги, що санскритське _шаквара_ означає «бик», «бугай», «самець».
Тобто  додаток  _Руда_ мовби уточнює,  що  мається  на  увазі  саме  рудий  бик,
пов’язаний  з Рудрою. А ім’я _Рудра_ іноді тлумачать і як _Рудий,_Рдяний_. Рудра
тотожний  слов’янському  Родові, на  честь  якого в  гирлі Росі стояв літописний
_Родень_. Одне з імен індуїстського Шіви, котрий перебрав  собі  основні функції
ведійського Рудри-Рода — _Вріша_, «Бик». Воно  споріднене з іменем слов’янського
божества — _Влес/Велес_.  І Шіва-_Вріша_ (хінді _Вріш_), і Влес/Велес — «скотії»
боги  в своїх міфологіях. Тож ім’я _Рудра_ може означати _Рудий_Бик_, або просто
_Рудий_. І  сьогодні українці часто означають  вола чи коня  просто  за мастю  —
_Рябий,_Сивий,_Гнідий,_Рудий,_Вороний_  тощо,  хоча  значення  «бик»  чи  «кінь»
мається  на увазі.  Так  само й ім’я  _Крішна_,  окрім  значення  «Чорний», може
означати й «Чорний Самець», «Чорний Бик», «Чорний Віл».

А  бик  у давніх  уявленнях пов’язаний із водою,  вологою, дощем,  як  запорукою
достатку й благополуччя. Тому недарма ідол «скотьєго» бога Влеса/Велеса стояв на
Подолі,  на  березі Почайни. Санскритський вираз  _іти_дощеві_  водночас означає
_осипати_дарами_. Та й самі слова на означення  бика  (_вріша_) й дощу (_варша_)
споріднені й сходять  до однієї дієслівної основи.  Тож  недарма ця основа могла
виступати й  активно  виступала для  творення гідронімів — назв річок, струмків,
озер, ставків, інших водойм. А слово _шаквара_  може означати як «могутній бик»,
так  і  «могутня  вода»,  «могутня  ріка».  Це  видається  доречним, виходячи  з
природних особливостей  в ареалі ріки Сквирки —  вона  мусить  долати  підвищену
місцевість, перш ніж виривається в долину. З цієї особливості виходить і  одне з
тлумачень назви _Сквирка_ — «Та,  що проймає/протинає підвищений або кам’янистий
грунт».

Таким чином, гідронім _Сквара_ (і всі інші на _Сквар_) складається з компонентів
— _Ск+вар_, де перший компонент має значення <371> «дужий», «могутній», а другий
—  «вода»  або «бик».  Гідронім _Сквара_ співвідноситься  з санскр. _шаквара_  й
хінді _саквар_ — «бик» (досл. «дужий самець») і означає  «Дужа/Сильна вода/ріка»
або «Дужий/Сильний  бик»,  оскільки поняття «вода» й «бик» взаємопов’язані.  І в
такому разі водні назви на _Сквар_ стають в один ряд із численними  «тваринними»
гідронімами типу _Рось,_Роська,_Бик,_Самець,_Вепр,_Кабан,_Жеребець_ тощо.






3. Сквира — топонім




Окрім гідронімів, є і низка топонімів на _Сквир_ як в  Україні, так і поза  нею,
засвідчених  українськими,  польськими,  литовськими  й  чеськими  джерелами.  В
Україні  це  місто  _Сквира_;  села  _Мала_Сквирка_  (Білоцерківський  район  на
Київщині), _Skwiranka_  (спустошене село  на Тетереві), _Сквіртне,_Skwirce_  (на
Десні); ліс  _Skvarnyj_  (у Подільській землі;  1386 р.).  Поза Україною  відомі
_Skwirchyna_   (у  Польщі;  1312  р.),  села  _Skvirin_  (Чехія)  і  _Skwirance_
(Віленський повіт), сіножать  _Сквирбулисъ_ у Литві (ЕП, 101, тут же й джерела).
Таким чином, топоніми  на _Сквир_ локалізуються  в північнослов’янському ареалі.
Окрім  форми  _Сквир_  один  раз  фіксується  форма  _Сквар_ (ліс  _Скварний_  у
Подільській землі), частіша в гідронімах.

Дослідники  припускають, що село Мала  Сквирка  в гирлі ріки  Сквира давніша  за
місто  Сквира.  Що, очевидно,  слушно, бо  непоодинокі приклади,  коли  назви  з
означенням _Малий,_Мала_ виявляються давнішими  за  назви з означенням _Великий,
Велика_.  Істотно те,  що  в  ареалі  Малої  Сквирки  чимало  балто-слов’янських
старожитностей, є давньоруське  городище; вважається, що воно  отримало назву за
річкою,  в  гирлі  якої  розташоване.  А  найдавніші  укріплення  будувалися, як
правило, саме біля злиття двох річок.

Важливі й деякі інші факти, особливо  пов’язані з половцями, які в певні періоди
брали активну участь в українській історії.

Як свідчить літопис, 1094 року великий  князь Святополк ІІ Ізяславович одружився
з  дочкою  половецького князя  Тугоркана.  Дослідники,  посилаючися  на  пізніші
родинні  перекази власників тутешніх  земель, схиляються до  думки, що Святополк
подарував тестеві місцевість по річці  Сквирка й прилеглі землі. В усякому разі,
подальша історія регіону  (з XIV  до XVI  ст.)  документально пов’язана з  родом
князів _Половців_со_Сквира_Рожиновських_. Очевидно, саме тому  Сквира якийсь час
мала  дві  назви  — _Сквир_ (_Skwir_)  i _Половеччина_  (_Polowieczyzna_). Вкрай
важливе в цій інформації  те, що Сквира <372> пов’язана з половецькими князями і
що  прізвище  князів  —  _Рожиновські_.  Якщо  половці  й  печеніги індоарійські
племена, то прізвище _Рожиновський_ цілком  зрозуміле. В  основі  його, в такому
разі,   лежить   індійське   _rajan,_raja,_raj_—_«правитель»,   «цар»,   «князь»
(_maharaja_  —  «великий  князь»).  Тобто  прізвище  _Рожиновський_  українською
означатиме _Княжинський_ (детальніше див. у  статті «Індія,  половці й  Київська
Русь»).

Дослідники вважають, що землі по Сквирці в ХІ ст. вже були заселені, бо  поблизу
проходила  віднога  Надроських  оборонних  валів 1031–1032 рр.  Можливо,  натоді
існувала й  фортеця  _Сквир_ у гирлі ріки  _Сквир_. У подальшому на  перший план
виступає  замок-фортеця   _Сквир_,  який  дав  початок  місту  _Сквира_.  Замок,
припускається, заснували половецькі князі десь у XIV ст. Як місто, Сквира відома
з  1390 року. А замок, імовірно, постав через занепад  давнішої  фортеці в гирлі
Сквирки. У документі 1616 року є повідомлення, що городище _Skwir_ — нова осада,
яка, певно, заселялася цього разу після  чергового  татарського спустошення (ЕП,
103).

Тож ареал Сквири тісно пов’язаний із фортецями, замками, укріпленнями й системою
Надроських  оборонних  валів.  З  чого  напрошується  здогад,  що  назва  міста,
_Сквира_,  яка  має  і форму  _Сквара_,  може  містити  компонент  із  значенням
«укріплення»,  «фортеця», «замок». Думати так спонукають деякі українські назви,
скажімо, _Унґвар_, угорська назва Ужгорода,  де _вар_  з  угорської — «місто», а
первісно   —  «укріплене  місце»,  «фортеця».  Неподалік  самої  Сквири  є  село
_Пустоварівка_;   в  назві  цій  виразно  прозирається   _вар_,  яке  може  бути
спорідненим з угорським _var_ і означати «фортеця». Це ж _вар_ могло відбитися й
у назві _Сквира/Сквара_. В такому разі постає питання: звідки воно в українських
топонімах?

Зважаючи  на рясну індоіранську гідронімію  і топонімію в  Україні взагалі, а  в
ареалі  Росі  зокрема,  що  не  перестають  підкреслювати  дослідники, спробуємо
поглянути під індоіранським кутом і на топонім _Сквира/Сквара_. Бо не виключено,
що  в  основі  гідроніма й  топоніма _Сквира/Сквара_,  попри позірну й фонетичну
подібність, лежать фонетично схожі, але значеннєво різні слова.  У  цьому  плані
показові  іранські  й індійські дані, що сягають найдавніших  часів.  Мається на
увазі індоіранське _вара/вар_ — «фортеця», «укріплене, огороджене місце». Світло
на  цей термін проливає ще  «Авеста» — пам’ятка  стародавніх іранців,  ровесниця
давньоіндійської «Ріґведи». В «Авесті» _вара_ —  «огорожа», «садиба», «укріплене
<373> місце»,  в сучасному розумінні —  «замок», «фортеця». У «Шахнаме» Фірдоусі
авестійське _вара_ назване _вар_.

Авестійська _Вара_ — обитель, що її збудував Йіма, перший земний цар і перший, з
ким  до  Заратуштри  (Зороастра) розмовляв  Ахурамазда  (_Ормузд,_Ормазд,_Ор_) —
верховне   зороастрійське  божество,   тотожне   індійському  Варуні,  грецькому
Посейдону, скіфському Тагимасаду й слов’янському  Дажбогу. Ахурамазда (відбите в
українських назві й прізвищі _Гламазда_) запропонував Йімі стати земним царем, а
коли той погодився, вручив йому символи царської влади — золоті ріг і батіг.

Минуло триста  років, і земля обтяжилася живими істотами — людьми  й  тваринами,
ставало ніде жити. Худоба плодилася, діти народжувалися, а смерті ніхто не знав.
Ахурамазда закликав до себе Йіму й звелів розширити землю. Той дмухнув у золотий
ріг, провів батогом по землі, й вона збільшилася на третину.

Та  через   триста  років  Йіма  мусив  збільшити  землю   ще  на  третину.  Так
повторювалося тричі. Проте  й тоді  людям  не судилося жити в щасті й спокої — з
півночі  насувалися люті холоди, які  загрожували знищити  все живе. Стривожений
Ахурамазда знову закликав до себе Йіму:

— Порятуй землю від лиха, що  насувається! Бо її затопить водою, коли скінчиться
зима  й почнуть  танути  сніги. Відгороди для людей безпечне місце й  нехай воно
називається  _Вара_.  І  туди,  за  цю  загорожу, в  безпечну  обитель,  помісти
чоловіків і  жінок, тварини  й рослини.  Обнеси  те  місце трьома рядами  міцної
огорожі і  в кожній огорожі  пороби  ворота. У першій, зовнішній  загорожі зроби
дев’ять  воріт,  у  середній —  шість, а в третій, внутрішній  —  троє. У  першу
загорожу  нехай увійдуть тисяча чоловіків і жінок, у другу — шістсот, а в третю,
найменшу  —  триста. Заклич їх  у Вару золотим рогом і  нехай вони там живуть  у
щасті й радості, не знаючи лихоліть.

Йіма так і  вчинив:  вибрав підхоже місце, обніс трьома  рядами  валів, вимостив
вісімнадцять вулиць і протрубив у золотий ріг. Чоловіки  й  жінки позходилися  з
усіх-усюд  у благословенну обитель.  Не знаючи горя, люди жили  там  у  щасті  й
благополуччі по 150 років (Авеста, 78–81).

Таким чином, іранська _вара_, або _вар_ — глинобитна фортеця чи замок, прихисток
для  людей  і худоби під  час нападів ворогів або стихійних лих. Судячи з опису,
Вару обносили  три  концентричні вали. «Авеста»  зазначає,  що розміри Вари  від
центру на всі  боки  —  один  «кінський гін». Та коловий <374> принцип  забудови
властивий  і  для трипільських  міст:  усі 15  протоміст,  найбільших  у  Європі
поселень  мідно-кам’яного  віку,   забудовані   за  коловорадіальним  принципом.
Вікентій Хвойка такий принцип розташування жител відзначає у  Верем’ї, Жуківцях,
Ставках,  Халеп’ї.  Поселення  в  Доброводах  має  п’ять  концентричних  кіл,  а
Небелівське — аж десять. Найбільше в світі Тальянківське  поселення з усіма його
2700 будівлями розташоване  по  чотирьох еліпсах. Навіть  поселення площею  5 га
забудовувалися  по  колу.  Таке  планування,  як  на  дослідників   трипільської
культури,  іде від первісних уявлень про всемогутнє  Сонце,  без  світла й тепла
якого неможливе життя. А колобіг Сонця  й Землі обумовлюють зміни і в природі, і
в людському бутті.

З іншого боку, дехто вважає,  що  авестійська Вара описана як квадратна загорожа
зі  сторонами  в  «кінський  біг».  Мотив  квадратної  огорожі,  всередині  якої
міститься впорядкований світ, а поза нею — хаос і смерть, простежується в деяких
індоєвропейських традиціях,  наприклад,  Roma Quadrata в  римській міфології,  а
також  прямокутні  в плані  храми в  слов’янській, іранській,  давньогрецькій та
інших  традиціях. Особливо близький авестійській  Варі  «квадратний палац» Ями в
«Ріґведі» (ІХ  113.7–8), також блаженна  обитель,  осередок безсмертя, але не на
землі,  а  в  потойбічному  світі.  Пізніші  від  «Авести»  пехлевійські  тексти
розходяться щодо локалізації Вари й розміщують  її то на небесах, то під землею,
що скоріше в дусі «Ріґведи», аніж «Авести».

Індійському Ямі й іранському Йімі у  скандинавській міфології відповідає  Імир —
перша  жива  істота,  що отримала  тілесне  втілення,  велетень,  з плоті  якого
створено світ. Уявлення  про них сходять іще до індоєвропейської епохи. Первісне
значення імен _Йіма_ та _Яма_ — «Близнюки», «Пара», що засвідчує зв’язок обох із
найдавнішими  загальноєвропейськими  уявленнями  про  братів-близнюків  —  синів
Сонця, від  яких походить  людський рід.  Іранський  Йіма  — син  Вівахванта,  а
індійський Яма — син Вівасвата,  обидва  уособлюють Сонце. У  «Ріґведі»  не  раз
підкреслюється, що Вівасват, як і його син Яма, не належить до богів. Ведійський
Вівасват — батько Ашвінів, а їхня мати — дочка Тваштара, згадуваного у «Влесовій
книзі» як _Тваштир_. У  «Ріґведі» й  пізнішій літературі згадується міф, за яким
боги, не  бажаючи  віддавати дочку Тваштара смертному Вівасвату, підманули його.
Створивши схожу на  неї дівчину,  вони підмінили нею наречену.  Вона й  народила
Вівасва<375>ту  смертних  дітей.  У  тій  же  «Ріґведі»  вказується  на  зв’язок
Вівасвата з божественним напоєм сомою — десять дочок Вівасвата очищають  сому, а
в «Авесті» Вівахвант — перший смертний, котрий приготував хаому (сому).

У Ями є сестра Ямі, у Йіми теж  є сестра — Йімак. У «Ріґведі» невиразно відлунює
міф  про інцест Ями та Ямі; у цьому міфі брат і  сестра виступають як  прабатьки
людства. В іранській  міфології  Йіма  —  першолюдина, перший  земний  цар, а  в
індійській міфології Яма —  перша земна людина, яка  померла  й проклала шлях до
потойбічного світу. І якщо земні підлеглі Йіми спершу не знали смерті і питання,
де жити,  розв’язувалося збільшенням землі, то Яма —  перша людина, яка  пізнала
смерть і проклала шлях до світу предків.

Яма — збирач людей, дає притулок померлим, смерть — шлях Ями. Він стоїть на межі
світу  богів і  світу  людей, його мати — богиня Саранью, дочка  Тваштара, брати
його — Ашвіни, досл. «Кіннотники» (санскр.  _ashva_ — «кінь»), у післяведійський
період —  сини Сонця-Вівасвата  й  божественної  кобилиці  Саранью.  Сам  Яма  у
поведійський період стає  богом смерті,  володарем численних «пекол» під землею,
суддею і карателем грішників. Він — охоронець південної  сторони світу, бо  саме
на  півдні знаходиться царство Ями, куди вирушають  небіжчики.  Він _Пітріпаті_,
повелитель,  батько предків  — _пітрі_, що  перебувають на небесах  — там стоїть
його квадратний золотий палац, де  розкошують праведники. Головні атрибути Ями —
петля і жезл-данда. Йому підлягає _Мрітью_ — «Смерть», його нерозлучний супутник
— _Кала_, «Час». Гінці Ями —  _ямадути_ приходять за душами померлих, колісничий
— _Роґа_  («Хвороба»),  писець _Чітраґупта_ веде лік  добрим  і  поганим вчинкам
людини  на землі. Їздова тварина  Ями — буйвіл. Посланці Ями  — сова й голуб, ці
птахи в  Давній Індії  вважалися провісниками  смерті (ИДС, 480–481).  «Ріґведа»
приписує Ямі принесення вогню на землю,  отже, цивілізаторську місію. Цей  самий
міф  іранська  традиція  подає  у  жрецькому  аспекті:  Йіма запалив  у  Хорезмі
найперший з  вогнів —  священний.  Одна  версія  мовить, що  цей  вогонь  згодом
перенесено на захід, друга — що в Кабул. В  «Авесті» Йіма відхиляє запропоновані
Ахурамаздою жрецькі обов’язки, пов’язані з вогнем, а вибирає царські.

У  ведах Яма  ще не включений у пантеон  і згадується разом  із сестрою  —  Ямі,
«Близнючкою», з якою склав першу подружню пару. Тут він іще не бог смерті в тому
розумінні,  яке  прибрав згодом. Він іще  не  обожнений пов<376>ністю,  не карає
грішників —  ця  функція у  ведах властива  Варуні,  який тотожний слов’янському
Дажбогові й  скіфському Тагимасаду (_Даж_ і _Таг_  у цих іменах  споріднені). Як
першому померлому на землі,  що проклав шлях у царство  смерті,  Ямі  дано право
владарювати там.

У післяведійський період образ Ямі, сестри  Ями,  майже  зникає, ототожнюючися з
річковою  богинею Ямуною.  Назву  _Ямуна_  (_Джамуна,_Джамна_)  має  річка,  яка
відіграє   особливу  роль  у  легендах  про  Крішну   та  його  старшого   брата
Баладеву-Балавіру. Ямуна, а з  нею ще  дві  річки,  Сарасваті  й  Ґанґа, мають в
індійській міфології ореол виняткової святості.

На її берегах стоїть рідне місто Крішни — Матхура  й пастуше село Вріндаван,  де
минули  дитинство і  юність  Крішни та  його брата Баладеви —  імена  обох рясно
відбиті в  українських прізвищах. У  деяких крішнаїстських  сюжетах  води  Ямуни
виявляють зв’язок або й ототожнюються з космічними водами, первозданним океаном;
на поверхні його під час пралаї (кінця  світу) спочиває Вішну-Нараяна. А земними
втіленнями  Вішну є  Крішна та Баладева. Божества _Вишень_ і _Кришень_,  у  яких
неважко впізнати  Вішну й  Крішну,  знає  «Влесова книга».  На Черкащині  є села
_Вишнопіль_  (за  22 км від Тального) і _Ямпіль_.  Хоча ці два населені пункти —
села,  у їх  назвах наявне _піль_,  споріднене  з санскр.  _pur_  — «місто»,  що
вочевидь засвідчує  їх  колишню  значну  роль.  Біля  першого  виявлено  залишки
поселення доби бронзи й два поселення  черняхівської, а  біля другого  — залишки
поселення трипільської культури.

В  іранській  міфології  шлях  у   потойбічний  світ  стереже  страхітливий  пес
(згадуються й чотири  «пси  Йіми»).  В  індійській міфології  це  роблять грізні
вартові  Ями — двоє псів Сарамеїв, синів  божественної  сучки Сарами. У ведах ці
два  пси ще  називаються  _Карвара_ або _Шарвара_,  що  споріднює їх із грецьким
Кербером-Цербером, псом  — охоронцем аїду (потойбічного світу), зображуваного як
чудовисько  з  трьома  головами,  зміїним  хвостом і тулубом,  усіяним  зміїними
головами. З  Кербером-Цербером  у  греків  пов’язано  багато  міфів:  Орфей, щоб
порятувати Еврідику,  зачаровує  страховисько своїм  співом; Сибилла,  коли Еней
спускався в аїд, кинула  чудовиську хлібець із снодійною травою; з отруйної піни
гавкотливого  пса   зросла  квітка  аконіт,   яку  запарювала   Медея  в  своєму
чаклунському  вариві;  Цербера  долав і Геракл, тісно пов’язаний  зі  скіфськими
легендами,  Подніпров’ям і Дніпром. Геракла грецькі <377> джерела ототожнюють із
Крішною, а  Крішна і його  імена  відбиті в українських прізвищах,  про  що  вже
мовилося. Що знову-таки вказує на виняткову давність цих міфічних образів.

На  індійському грунті іранському  _vara/var_  відповідає  ведійське _pura/pur_,
хоча санскрит знає і термін _vara_, тотожний авестійському. Знають індійці й міф
про  місто,  оточене трьома валами  (до  речі,  слово  _вал_  теж  споріднене  з
індоіранським _вара,_вар_, як і англ. _wall_ — «стіна», «мур»).

У давні часи жив могутній асур-будівничий, що володів чарами,  тому  й називався
_Майя_ — «Чаклун». Коли в  боротьбі з богами-девами, своїми  молодшими братами й
одвічними  супротивниками,  асури зазнали  невдачі,  він  вдався  до  нечуваного
подвижництва,  аби   стати  непереможним.  Врадуваний  цим,  бог-творець  Брахма
пообіцяв сповнити будь-яке його прохання.

— Я  хочу  спорудити  незнищенну  фортецю, —  мовив  йому  Майя, —  де  б  асури
почувалися в безпеці й не потерпали від богів.

Брахма відповів,  що це  нелегко, але пообіцяв  звести фортецю,  яку міг здолати
тільки бог Шіва і то однією-єдиною стрілою.

Якраз тоді на землі правив могутній асур Тарака. Його сини  Таракакша, Камалакша
й  Відьюнмалін суворим подвижництвом теж здобули ласку Брахми й  кожен  спорудив
собі  місто:  один — золоте, другий  — срібне,  а третій — залізне. Тож  Майя  і
вирішив об’єднати ці  три міста  в одне  й назвати _Тріпура_ —  «Тримісто». Майя
спорудив  фортецю  з  трьох  укріплень, кожне  довжиною  і  шириною  сто  йоджан
(_йоджана_ — 15–17 км), квадратне формою.  Перше  укріплення, вкопане  в  землю,
було залізне, друге, що зводилося  над першим і впиралося в небо, було срібне, а
третє, золоте, вивищувалося над  другим і  над  небесною твердю.  Так  три міста
об’єдналися в одне,  обнесене залізним,  срібним і  золотим валами. Звідусіль до
Тріпури зійшлися асури й зажили в новій столиці безтурботно й щасливо.

Але  гординя  опосіла  асурів,  вони  стали  неправедно жити, перестали шанувати
старших і предків, кривдили жерців  і  богів.  Тоді  Індра,  цар богів і ватажок
небесного  воїнства, разом із раттю марутів — божествами вітру й  бурі (_мариці_
«Влесової  книги», _Стрибожі_внуки_  «Слова о полку Ігоревім»), обложив Тріпуру.
Асури легко відбили  напад,  і  боги  стали  просити  Шіву покарати  знахабнілих
асурів. Той пообіцяв допомогти.

Індра  вдруге  підступив  до  Тріпури  й  знову  кинувся  на  приступ.  Закипіла
страхітлива  січа, за  якою  Шіва спершу  тільки спос<378>терігав.  Асури гинули
тисячами,  але чаклун Майя утворив  чарівну  водойму — її вода оживляла загиблих
асурів,  і ті знову завзято кидалися в бій. Бог  Вішну проник у Тріпуру й осушив
водойму, але  Майя зробив  так,  що  місто  раптом поринуло в  океанські  води і
виринуло  вже на іншому,  західному краю океану. Індра й військо подалися туди й
знову пішли на приступ. І знову невдало. Тоді Шіва  підняв  свого грізного лука,
поклав на тятиву вогненну стрілу й пустив у  місто. За мить у високості розлігся
оглушливий  вибух,  небо  осяяло  моторошне  полум’я,  вода  довкола  закипіла й
заклубочилася густою парою.  Асурська твердиня запалала смолоскипом. Уцілів лише
Майя — Шіва зважив  на його колишні подвижницькі  заслуги й випустив із палаючої
Тріпури.  Він оселився далеко на краю  світу і вже  ніколи не воював з богами. А
руїни Тріпури опустилися на морське дно (МДИ, 218–229).

Уявлення  про  залізне, срібне й  золоте міста  асурів сходять іще до  вед,  які
розміщують їх на  небесах.  Вже  ведійські міфи мовлять, що ці три  міста руйнує
Рудра,  попередник Шіви. А Рудра тотожний  слов’янському Родові. У зв’язку з чим
привертають увагу назви _Трипілля,_Родень,_Тараща_, які  перегукуються з назвами
й персонажами  індійського  міфу.  В  українських і  слов’янських  казках  часто
йдеться про золоті, срібні й залізні міста, царства тощо.

Тріпура  символізує  Всесвіт, тобто Три світи, але  в негативному аспекті —  так
вважають дослідники. Ці три світи у  ведах уособлюють асури, старші брати девів,
з чого можна  виснувати,  що  асури —  первісні  матріархальні  боги. Бо матір’ю
асурів  вважається  Дану,  через  що  асури ще  називаються _данави_. Інша назва
ядавів теж _данави_, а літописних ятвягів — _дайнови_. Дану тотожна  нашій Дані,
теж пов’язаній з водною стихією, імена обох збережені в назвах українських річок
— _Донець,_Дунай,_Дністер,_Дніпро_. Дану — й матір найголовнішого асура, Врітри,
битва  з  яким  Індри  складає основний зміст  «Ріґведи», довкола  цього  сюжету
зосереджені ведійські й епічні сюжети. Врітру український фольклор знає як злого
царя _Ворота,_Верета_ або _Воротаря_.

У  ведах  асури  зображені  змієподібними  істотами,  що  втілюють  ворожі людям
природні  сили.  Як  і  боги,  вони  володіють  надлюдськими здібностями, вміють
чаклувати  й  прибирати  різних  подоб, ставати  невидимими  тощо.  Боги-деви  й
асури-демони — нащадки бога-творця  Брахми. Та коли Брахма, за міфом,  стомлений
творенням  світу,  відпочивав, асури  підступно захопили владу.  <379> Могутні й
мудрі, вони мають незліченні скарби, сховані в гірських печерах.

Восьмим  сином   Брахми  був  Бгріґу,  син  якого,  мудрий  Ушанас  Кав’я   став
неперевершеним чаклуном, верховним жерцем  і наставником асурів. Плем’я _бгріґу_
згадується  в  «Ріґведі».  Його  відомий  індійський  мовознавець  Суніті  Кумар
Чаттерджі, з ініціативи якого  давньоукраїнська епічна пам’ятка  «Слово  о полку
Ігоревім» побачила світ  бенгальською мовою, пов’язує з фрігійцями.  Дочкою саме
Ушанаса Кав’ї, що звався і Шукра, була Деваяні, мати Яду, родоначальника ядавів,
з яких походили Крішна й Баладева (детальніше див.: ТРС, 51–57). Ушанас Кав’я  —
владика планети, названої за його другим ім’ям _Шукра_ (європейська _Венера_).

Інший міф розповідає, що Шукра  очолював асурську рать, коли деви й асури билися
за Тару-Зірку, дружину  Брихаспаті,  наставника богів, яку викрав Місяць-Сома. В
ареалі Сквири є _Тараща_, назва якої  перегукується з іменами  _Тара_ й _Тарака_
(сини асура Тараки,  що звели три міста, об’єднані потім  у Тріпуру-Тримісто). А
неподалік Таращі —  _Трипілля_, назва якого означає «Три міста», а не «Три поля»
чи «Три пілі» (болота), як вважається. Тим більше, що в Україні маємо низку міст
із    _піль_    (_Бориспіль,_Вишнопіль,_Костопіль,_Краснопіль,_Миропіль_   (пор.
_Миргород_),_Тернопіль,_Ямпіль_).  Місяць  у  санскриті  _Чандра_,  а  неподалік
Таращі й Трипілля, є  річка  й село _Шандра_.  У  цьому ж ареалі й інші топоніми
виразно індоарійського забарвлення:  _Панікарча,_Родень,_Райгородок,_Самгородок,
Умань,_Халеп’я_ тощо.

Індійський Ушанас Кав’я має в «Авесті» свого двійника — Каві Усана, інакше — Кей
Кавуса або Кей  Ковуса.  За зороастрійськими  текстами, Каві  Усан розбив безліч
девівських  фортець (в іранській міфології, на  відміну  від індійської, деви  —
негативні  персонажі,  а _ахури_,  індійські  _асури_ —  позитивні)  і  звів сім
палаців: один золотий і по два срібні, залізні й кришталеві. Особливістю їх було
те,  що вони  повертали молодість тим,  хто в  них  увіходив. Піддані Каві Усана
провадили  праведне життя,  що не  подобалося девам.  Тож  вони  чинили  всілякі
підступи, аби збити людей з пуття й зробити Каві Усана ворогом Ахурамазди. І  це
спершу вдалося. Каві  Усана опосіла непомірна пиха, й він забажав дорівнятися до
богів. Ахурамазда на перший раз простив йому цей гріх, але  той удруге спробував
дістатися небес, і знову  невдало. У  «Шахнаме» Кей Ковус,  тотожний Каві Усану,
піднімається  до небес  на троні, до якого прив’язані  орли. Ормазд (Ахурамазда)
посилає  Нер’ясангха  (_Нарасінха_, «Людино<380>лев»  — в  індійській  міфології
земне втілення Вішну  в подобі Людинолева) покарати Кей  Ковуса, але  той щадить
його.  Потім Кей Ковус,  повіривши  злій  намові, проганяє свого  сина  Сіявахша
(Сіявуша) і вбиває священного  бика,  охоронця кордонів між іранцями й туранцями
(турами). Та врешті-решт перестає  грішити й праведно  править до самої  смерті,
проживши 150 років.

Ім’я _Сіявахш/Сіявуш_ означає  «Чорний Самець», «Чорний Бик». В Україні  є річка
_Сиваш_ — притока Сіверського Дінця і _Сиваш_  —  затока  на  заході  Азовського
моря,  давньої   Меотиди,  біля   якої   жили   меоти,  племена,  що  розмовляли
індоарійською  мовою. В  українців сьогодні  побутують прізвища _Сиваш,_Сивашук_
(_Сивачук_),   _Сивашенко_   (_Сиваченко_)   тощо.   Іранському  імені  _Сіявуш_
значеннєво тотожні  українські прізвища _Чорновіл_  і  _Чорногуз_  (від  _gud_ —
«бик»). Притокою того  ж Сіверського Дінця є _Чорний_Жеребець_, друга назва якої
— _Красний_Жеребець_. Що засвідчує не лише спільні уявлення індійців та іранців,
а й відбиття персонажів індоіранської міфології на українському терені. І дає ще
вагоміші підстави розглядати топонім _Сквира_ під індоіранським кутом.

Індоіранське _vara/var_ — «укріплене місце»,  «фортеця» функціонально відповідає
санскр. _pura_,  хінді _pur_.  Цей іменник у  санскриті пов’язаний  з дієслівною
основою   _pur_   —   «наповнювати»,   він   —   індоєвропейського   походження.
Давньоіндійське _pur_ співвідносне  з  лит. _pilis_  i  лат. _pils_ — «фортеця»,
«замок»,  укр. _піль_  у назвах_Вишнопіль,_Костопіль,_Миропіль,_Тернопіль_ тощо.
Санскритські словники дають  значення _pur_  як  «укріплене  місце»,  «фортеця».
Етимологічна мотивація  _pur_  у  «Ріґведі»  досить  прозора —  «наповнене місце
(можливо, людьми,  худобою, майном)». Деякі дослідники дають  для _pur_ значення
«земляний, глиняний або кам’яний вал».

В.Рау,  дослідник   давньоіндійської  культури,  ретельно   вивчав  різноманітні
ведійські  тексти, щоб  з’ясувати  походження і значення _pur_, його синонімію і
лексичне оточення. Аналіз був  комплексний: якомога  точніший переклад текстових
уривків  з  _pur_, всебічна  філологічна  інтерпретація  цих  уривків  і  широке
залучення даних міфології, яка, за  вченим,  відбиває історичні реалії. І дійшов
таких висновків:

— фортеця-пур складалася з одного  чи кількох круглих або еліптичних земляних чи
кам’яних валів;

— фортеці  мали захисні пристосування, здатні горіти:  ворота, частоколи,  тини,
колючі рослини;

— люди  жили у фортецях під дерев’яними  навісами,  у фортеці <381>  були запаси
води й харчу для людей і корму для худоби;

— постійно у  фортецях  не жили,  вони слугували насамперед для  захисту  людей,
худоби й майна під час ворожих нападів, війни й лихоліть;

— фортеці  час  від  часу підновлювались, особливо  після облоги чи сезону дощів
(Rau, 41).

Оскільки  бог Аґні допомагає  Індрі  руйнувати  ворожі  фортеці-пури,  дослідник
слушно висновує, що матеріал,  з якого робилися фортеці чи окремі компоненти їх,
дерев’яні. Бо неймовірно,  щоб вали ріґведійських  фортець,  як і стовпи, балки,
бруси,  двері,  ворота,  будинки, були  з  металу. Металічними,  тобто  з міді й
заліза, робилися тоді тільки прути, шаблі, ножі,  сокири, молоти, казани, посуд,
наконечники  стріл,  списи, гаки  і,  принаймні,  елементи ваджри-булави — зброї
Індри.

Іменник  _pur_ вжито в «Ріґведі»  83 рази,  причому в  множині  — 64. Тут  _pur_
символізує  надійний  захист, безпеку  з  усіх  боків.  Індру  «Ріґведа» називає
_Пурамдара_ — «Руйнівник фортець-пур». І  водночас мовиться, що він сам — _pur_,
тобто  «фортеця», «оплот»,  «твердиня». З  гімнів «Ріґведи»  випливає  і те,  що
фортеці-пури належали  тим,  хто  не  хотів віддавати  Індрі  своїх  скарбів. Це
особливо помітно в міфі про паніїв, які  нібито викрали Індриних корів і сховали
в далеких  краях за  річкою  Раса.  Це цікаво  і в зв’язку з тим,  що  Сквирка —
притока  Росі,  а неподалік і топонім _Панікарча_,  про що  вже  писалося  (ТРС,
153–163). Міфи не  раз мовлять, як  Індра розбиває фортеці асурів, причому іноді
заради своїх союзників. Так, задля  царя Діводаси він зруйнував  99  фортець-пур
демона Шамбари. Онука Діводаси, теж царя, звали _Судас_,  а в сучасних українців
побутує прізвище _Судас_ й  похідне від нього — _Сдасюк_ Двоє носіїв цих прізвищ
знайомі авторові цих  рядків, причому  один із них — індолог (_Сдасюк_),  другий
(_Судас_) —  журналіст,  але вивчав мову хінді.  Обидва прізвища  не прозорі для
українців, а індійські дослідники пояснюють _Судас_ як  «Щедродайний (у пожертві
богам)».

З деяких міфів випливає, що ведійські поети уявляли  фортецю-пуру як неприступну
гору, всередині  якої  були  вкрай важливі для  Індри  та його спільників блага,
необхідні для життя:  світло, корови, вранішні  зорі тощо.  В.Рау  зазначає,  що
_пури_ будувалися концентрично  —  на взірець многокутника, кола або  еліпса.  І
висновує, що:

— _pur_  може бути  характеристикою бога («ти — пура»,  «будь  нам  пурою»  щодо
Індри);

— відбувається зближення  міфологічного  контексту  фортеці-<382>пури з горою (у
міфі про асура Валу, що сховав корів у горі);

— типова міфологічна  ситуація:  Індра  розбиває фортеці  асурів і  дасів, тобто
_pur_має своє пряме значення;

— _pur_ вживається  і  метафорично, позначаючи  міцний, надійний захист, що його
бог гарантує своїм шанувальникам.

З   уживання  _pur_  у   «Ріґведі»,  з  його   синтаксичних   зв’язків,  типових
фразеологічних   сполук,   характерних   міфологічних   контекстів,   дослідники
спробували з’ясувати й суто нелінгвістичне питання: кому ж належали фортеці-пури
в «Ріґведі»?

Синтаксична  конструкція   _dasihpurah_,   досл.  «дасові   пури»,   недвозначно
засвідчує:  фортеці-пури належали дасам. Про арійські ж фортеці в «Ріґведі» ніде
не згадується.  З  чого  висновується,  що арійські  племена  фортець  не  мали,
принаймні в часи, відбиті  в  найдавніших книгах «Ріґведи», так званих «родинних
мандалах».  Фортеці-пури належали племенам,  з  якими  ведійські  арії  постійно
воювали.   І  саме   ці  фортеці   стали  для   аріїв  символами  могутності   й
неприступності. Характеристики їх переносилися на богів, здобувачів фортець-пур,
насамперед на Індру.

Дослідників цікавило й питання: до «сприятливої», девівської чи «несприятливої»,
асурської  зони  належить слово  _pur_.  Адже «Ріґведі» властива  «девівська»  й
«асурська» лексика, лексична амбівалентність, двозначність, коли одне й те  саме
слово, вжите, скажімо, щодо богів,  має позитивний зміст, а  вжите щодо асурів —
негативний. З одного боку,  Індра  руйнує асурські фортеці,  а з іншого  —  його
закликають бути й називають _пурою_ — оплотом, опорою. Не виключено, що _пура_ й
_опора_ — споріднені слова.

У  «Ріґведі» 11 разів ужито  епітет _Пурамдара_, «Руйнівник пур»  — 8 разів щодо
Індри, двічі — щодо Аґні й один раз щодо  обох укупі. Отож можна вважати, що для
Індри  епітет  _Пурамдара_  —  постійний. 8  разів  ужито  епітет  _Пурабгід_  —
«Розбивач пур»:  6 разів щодо Індри, один раз — щодо  Соми,  який порівнюється з
Індрою. І один раз щодо багатства, яке просять в Індри і  яке наділене  якостями
цього бога.  Тож  і _Пурабгід_ можна  вважати  епітетом  Індри.  По  разу  вжито
_Пурохан_,  синонім  до  _Пурамдара_, й  _пурапаті_ — «начальник  фортеці-пури».
Тобто  виходить, що _пурамдгара,_пурабгід,_пурохан_,  які стали епітетами Індри,
належать  до міфологічної  сфери, пов’язаної з Індрою,  і характеризують його як
нищителя ворожих фортець-пур.

Іменник _pura_  в  «Ріґведі»  має кілька епітетів-прикметників, найпоширеніший з
яких  _ayasa_  <383>  — «залізний».  Залізними  називають  ворожі  фортеці-пури,
залізною  фортецею закликають стати  Індру, Аґні, священну ріку Сарасваті. І сам
Індра  іноді називається  «Залізний». Це  свідчить,  що слово _залізний_ ужите в
«Ріґведі» метафорично, в значенні  «твердий» (звідки й _твердиня_ —  «фортеця»),
«міцний», «неприступний», «неподоланний», «могутній», хоча санскритські словники
такого значення для  _ayasa_  й не дають. Ця характеристика фортеці, схоже,  для
творців «Ріґведи» видавалася досить істотною (СВР, 209, 212).

Синонімом до _pura_ в «Ріґведі» виступає іменник _dahi_ (двічі), досл.  «насип»,
«вал»,  «гребля»,  що підтверджує: _пура_  обносилася  земляними  або  глиняними
валами.   Ще  один   синонім  —  _durga_,  досл.   «неприступна»,   «недосяжна»,
«важкопрохідна»,   тобто   «фортеця»,   «твердиня»,   «гора»  (_Дурґа_  й   ім’я
богині-воїтельки,  дружини  Шіви-Рудри). Тож _pura_ в семантичному  ряді слів на
означення  поняття  «фортеця»  має  незаперечну перевагу.  Синонімів  до  _pura_
небагато  й  вони  рідковживані.  Та  оскільки  від  розуміння  цього  терміну в
«Ріґведі» багато в чому залежить періодизація історії Давньої Індії, а  надто  —
уточнення   хронології   і   шляхів  просування   ведійських   аріїв   з   місць
першопочаткового замешкування, доцільно поглянути й на деякі інші факти.

Учених-філологів зацікавило, як і з чого зроблена фортеця-пура і чи відповідають
описи її  в  «Ріґведі» могутнім  цегляним  укріпленням долини  Інду,  тобто міст
Мохенджо-Даро  й Хараппи. Питання ж,  кому належали  ці  фортеці,  відходило  на
задній план,  бо відповідь  видавалася очевидною  —  неарійським племенам, тобто
автохтонам Індії, опір  яких аріям довелося  долати. Вже згадуваний В.Рау слушно
зауважує, що коли  Індра  справді  руйнував  земні, а  не  небесні  фортеці, щоб
захопити  худобу й  скарби,  то  ці фортеці  належали  тим,  хто за матеріальною
культурою стояв урівень з ведійськими аріями, а якщо й поступався,  то незначною
мірою.

1983 року дослідник А.Парпола  висунув  нову й  дещо незвичну  гіпотезу. За ним,
племена ворогів  Індри,  яких «Ріґведа» називає _даси,_дасью_  та  _панії_ і які
досі вважалися носіями неіндоєвропейських мов, насправді — перша хвиля арійських
племен, які  близько  2000  р. до н.е.  прийшли  в  Північно-Західну  Індію.  На
підставі  найновіших  археологічних матеріалів їх  слід  вважати  представниками
епохи  бронзи в  Марґіані  й Бактрії. Близько 1800  р. до  н.е.  цю  першу хвилю
відтіснила на периферію друга хвиля аріїв — творців «Ріґведи», які теж прийшли з
пів<384>нічного   заходу.   Поступово  культури  й  релігії   цих   двох   хвиль
перемішалися. І  розподіл індоарійських мов  на  території  Індії,  таким чином,
пояснюється послідовністю двох  міграційних  хвиль індоарійців. Друга міграційна
хвиля  відтіснила на периферію першу хвилю, через що й  мови поділилися  на  дві
групи: внутрішню (західна мова хінді, пенджабська тощо) й зовнішню. За Парполою,
мова  дасів  була індоєвропейська, а що дасів  відтіснили на  периферію  пізніші
ріґведійці, то й мова дасів належить до зовнішньої, периферійної групи.  Цю мову
можна  розглядати  як  прото-маґадгі,  вона  відноситься  до  крайнього східного
регіону  Індії. Дослідник  знаходить у цій мові  риси,  властиві пракритам (СВР,
223–224).

Мова  маґадгі  — одна з  форм пракриту, якою в  часи  Будди  (VI  ст.  до  н.е.)
розмовляли  в державі  Маґадга (нині південна  частина штату Біхар).  Граматисти
відзначають кілька  характерних  особливостей цієї мови: вживання  тільки одного
шиплячого _Ш_  замість трьох у санскриті, серед  них і _С_, вживання _Л_ замість
_Р_, наприклад,  _ладжа_  замість  _раджа_  —  «цар»,  _nale_  замість  _nara_ —
«чоловік», «муж» тощо. Таке явище, втім, властиве й слов’янським мовам:  санскр.
_dirgha_  —  рос. _долгий_, укр. _довгий_, санскр. _vrika_, хінді _vrik_  — рос.
_волк_, укр. _вовк_, санскр. _tarka_, рос. _толк_, укр. _товк_, санскр. _purna_,
рос.   _полный_,  укр.  _повний_  (нагадаємо,  що  саме   з  цим   санскритським
прикметником  пов’язане  _pura,_pur_,  відбите  в  назвах  українських  міст  як
_піль_). Зазначимо, що індоарійським мовним реліктам із Північного Причорномор’я
теж властиві пракритські риси.

А.Парпола не  розрізняє різних груп ворогів Індри, він об’єднує дасів,  дасью та
паніїв. Фортеці-пури належали дасам і дасью, але не паніям — про це  в «Ріґведі»
нічого не мовиться.  Зате  добре відомо,  що панії пов’язані  з горою,  де  вони
переховують корів,  яких прагне  Індра  та його воїнство.  Припускається, що  це
назва протодравідійського племені,  і це  нібито засвідчують не лише мовні дані,
але й міфологічні паралелі в  культурі сучасних  ґондів.  На сьогодні дослідники
схильні вважати, що  європеоїдні  раси з’явилися  в  Індії  з приходом  дравідів
(дравірів), які представляли три расові підвиди: протосередземноморський, власне
середземноморський і східносередземноморський. У расовому відношенні  вони схожі
з  насельниками  Малої  Азії  і  Давньої  Греції  (часів   Егейської  культури).
Передбачається,  що  саме  вони  створили  Індську  цивілізацію  (Мохенджо-Даро,
Хараппа),  а згодом  поширилися  по материковій Індії, відтіснивши представників
нег<385>роїдної раси  (КЭ,  27). Сучасних біхарців, насельників давньої Маґадги,
учені схильні відносити якраз до середземноморського расового типу.

Цікаві археологічні аргументи, які наводить Парпола, а  також дані археологічних
розкопок останніх десятиріч. Дослідник  відзначає, що  вторгнення в Індію завжди
відбувалися за одним  сценарієм:  прибульці спершу утверджувалися  в Центральній
Азії   і  в  східних  районах  Іранського  нагір’я,  а   тоді  поширювалися   на
Північно-Західну Індію. Даси — перша хвиля аріїв та ведійські арії — друга хвиля
чинили так  само.  І звідки б не  прийшли ведійські  арії,  вони мусили зустріти
дасів і паніїв уже  в  Бактрії.  А  саме в Бактрії та Маргіані археологи виявили
сотні укріплених поселень, серед них і з коловими валами, датовані ІІ тис. до н.
. (СВР, 225).

На  сучасному  етапі  археологічна  наука  вважає,   що  андронівська  культура,
сформована в середині ІІ тис. до н.е. й поширена на величезних просторах Євразії
— генетична попередниця індоарійських племен. Останні археологічні дослідження в
Південному  Заураллі  й Північному Казахстані  начебто свідчать  на користь цієї
гіпотези.  В  епоху  бронзи, передуючи  андронівській культурній  спільності, на
Південному  Уралі існувала так звана «країна  міст» — система давніх  укріплених
споруд,  дослідження  яких  почалося в 60–70  рр.  ХХ  ст.  Це  кілька  десятків
укріплених  поселень  і   численних  могильників,  найвідоміше   серед  яких   —
_Сінташта_, в  назві  якої  дехто  вбачає  прямий  зв’язок з  етнонімом _сінди_.
Зазначимо, що принаймні  дві _Сіндики_ існувало й на теренах історичної України:
одна  —  на Таманському півострові,  а  друга  —  в низів’ях  Дніпра, так  звана
_Сіндська_Скіфія_.  1987 року на  р. Велика Караганка аерофотозйомка відкрила ще
одну важливу пам’ятку — _Аркаїм_.

Ці укріплені поселення цікаві тим, що схожі на дасівські фортеці в «Ріґведі». За
аерофотозйомкою, «міста» мають  різноформне планування: овал,  коло, квадрат. Із
них найдавніша  форма —  овальна, а  колова  й  квадратна  з’являються  пізніше.
Найчіткіше планування  в Аркаїмі: три концентричні  окружності (добре  збережені
дві),  утворені  захисними  стінами з  колодяних клітей,  заповнених  грунтом із
додаванням вапна. Іззовні  вони облицьовані сирцевими блоками, зсередини до  них
прилягають торці жител. Єдина вулиця — кругова. У центрі укріпленого поселення —
культова площа,  неподалік — поле  для  поховань. Судячи з розташування  родових
поминальних жертовників, аркаїмці  розміщували «країну <386> предків» на півдні,
де й царство Ями.  Культова площа  орієнтована на  північний схід  —  ця сторона
світу  в  «Ріґведі» пов’язана  з  богами,  у  поведійський  період  її  охороняє
Сома-Місяць.

Сінташтинські  «міста» й собі мали укріплені  обвідні  вали й рови. Стіни  могли
бути земляними, з глиняних блоків, облицьованих кам’яними плитами. Всі укріплені
поселення  стоять  на  узвишшях,  займаючи  площу в  кілька гектарів  і  більше.
Вивчення  могильників  принесло  несподіванку  —  в  групі  захоронень  дорослих
чоловіків виявлено відбитки коліс колісниці,  а тоді й рештки коліс, що  мали 12
спиць і діаметр близько метра, з виступаючими ступицями. А в «Ріґведі» колісниці
відігравали помітну роль.

Водночас між цими пам’ятками й «Ріґведою»  є  відмінності. У згаданих поселеннях
знаходять металоливарні печі, горни, залишки руди, а  в  могильниках —  численні
предмети з бронзи. У «Ріґведі»  ж дасівські  фортеці-пури ажніяк не  пов’язані з
виплавкою та обробкою металів (СВР, 227–228).

«Ріґведа»  проливає світло й на деякі нюанси, пов’язані з пурами.  У ведійському
санскриті  приналежність виражається  кількома  способами.  Один  із  них зразка
_Києва_фортеця,_Володимирове_місто_  тощо.  У  подібній  конструкції  з   _pura_
поєднуються особові  імена низки  асурів-демонів,  чиї фортеці  Індра зруйнував:
_Арбуда,_Варчін,_Дану,_Куява,_Піпру,_Раухіна,_Шамбара,_Шушна_  тощо.   Дехто   з
дослідників вважає, що  більшість  цих імен належить історичним особам  — вождям
племен,  ворожих   аріям.   Ці  імена,   окрім   _Шушна_,  не   мають   виразної
індоєвропейської  етимології,  тому  передбачається  їх  приналежність  до   мов
аборигенної людності. _Шушна_ («Сушитель») — демон посухи, зображуваний у подобі
змія-жеруна, що моторошно сичить. Індра  долає Шамбару вкупі з  арійським  царем
Діводасою, онука якого звали _Судас_.

Для імені _Шамбара_ Парпола  пропонує тлумачення, яке засвідчує його «арійський»
статус, бо в буддійському тантризмі ім’я одного божества  має варіанти _Шамбара_
й  _Шамвара,_Самбара_  й  _Самвара_ (мовою хінді  —  _Шамбар,_Шамвар,_Самбар_  і
_Самвар_).  Дослідник  висновує: ім’я  _Sambara_  утворене  від  кореня  _var_ —
«оточувати», «огороджувати», «захищати», «охороняти»,  і префікса _sam_. І таким
чином _var_  тотожне  авестійському  _var_ —  «укріплене  місце»,  «фортеця».  У
санскриті  _samvara_ означає  «загорожа»,  «гребля»,  «насип»,  а  _samvarana_ —
«обора для худоби», а також — «відгороджування», «замикання»,  «зачиняння» (СРС,
667).  Ім’я  _Самварана_ в  «Ріґведі»  має  <387>  мудрець-ріші.  Для  «Ріґведи»
незвично, щоб ріші мав  майже  таке  саме ім’я, як  і  демон, зважаючи на  чітке
розмежування  лексики  по  двох  протиставних одна  одній зонах — «сприятливій»,
пов’язаній із богами-девами, й «несприятливій», пов’язаній із демонами-асурами.

Куру, легендарний цар Місячної династії,  предок кауравів і  пандавів, війну між
якими описує «Махабгарата», був сином царя Самварани й Тапаті, дочки Сонця. Ім’я
_Тапаті_  містить  той самий  корінь  _tap_,  що й  наші  слова  _тепло,_теплий,
теплота,_топити_. І споріднене з іменем скіфської  богині _Табіті_, яку  Геродот
ототожнює з _Гестією_ (римська _Веста_) — богинею домашнього вогнища в  грецькій
міфології.  А Табіті, Геродотову  «царицю  скіфів», дослідники  якраз і вважають
жіночим божеством, що уособлює родинне вогнище.

Про царя Самварану «Махабгарата» наводить переказ, що  через всілякі лихоліття й
ворожі  напади він мусив  полишити своє царство. З  дружиною  Тапаті,  синами  й
родичами він  оселився в лісистій місцевості біля гори, яку  омивала велика ріка
Сіндгу. Там  у спорудженій  фортеці  всі спокійно  жили тисячу років,  а тоді їх
одвідав  великий  мудрець  Васіштха,  нащадки  якого  носили  пасмо  волосся  на
виголеній голові.  На восьмому році  мудрецевого  життя  тут  Самварана попрохав
Васіштху стати його пурохітою, тобто домашнім жерцем.  Той погодився, і невдовзі
зробив так, що цар-вигнанець очолив  усіх воїнів-кшатріїв на землі, звоював світ
і здійснив багато  винятково складних  і щедрих царських жертвоприносин.  Тапаті
народила йому  сина Куру,  який  прославив свою країну _Курукшетру_, досл. «Поле
Куру».

Схоже, укр. _обора_ має компонент _var/bar_, який на українському грунті прибрав
форми _вор_/_бор._Обора_ — кошара, огороджене  місце для худоби, корів  (пор.  у
Бориса  Грінченка: «Тобі, мати,  новії обори,  мені  давай рябії корови»). Слово
_обора_ несе ідею круглоти, властиву й  конфігурації давніх  фортець. Прикметник
_обороватий_ означає «круглястий». Якщо йти далі, то й  укр. _боронити,_оборона_
пов’язується з  ідеєю  кола, колового захисту й  захисної споруди круглої форми.
Прикметник _оборонний_ —  «захисний», очевидно,  сходить до  первісного уявлення
про укріплення для захисту з усіх боків від  ворожого нападу. Цілком можливо, що
початкове _о_ в слові _обора_ — залишок давнішого _ґо_ — «корови/воли», «худоба»
(пор. індійське  _Ґопалан_,  відбите  грецькою як  _Аполлон_). Підтверджує  таку
думку  й  санскр.  _gotra_  —  «сім’я»,  «рід»  (первісно  «череда/гурт корів»),
то<388>тожне укр. _отара_.  З іншого боку, санскр.  _goshala_, досл. «корівник»,
по  суті,  теж  «обора», на  українському грунті  має  форму  _кошара_  (_go_  —
«корова», _shala_ — «приміщення», споріднене з укр. _зала_, англ. _hall_).

Цікаве в цьому  плані й укр.  _забора_ —  «загорожа», «гребля»,  рос. _забор_  —
«паркан»,  походження  і  первісне значення яких  остаточно  не  з’ясоване.  Але
компонент  _бор_  у  них  співставляють   із  давньоверхньонімецьким   _bara_  —
«огороджена  земля»,  середньоверхньонімецьким  _bar_  —  «огорожа»,  «перепона»
(звідки  й _бар’єр_), а також _забороло_ — «міська  стіна»,  «паркан  на міській
стіні»,  старослов’янське _забрало_ —  «стіна  міської фортеці» тощо  (ЕСУМ,  ІІ
214).   _Забора_  семантично  відповідає   слову  _загорожа_,  тобто  _бора/бор_
значеннєво  тотожне  _город/горож_  від дієслова _городити_.  В  Україні  чимало
топонімів  з  компонентом  _город,_городок_  (_Білгородка,_Вишгород,_Звенигород,
Івангород,_Миргород,_Райгород,_Самгородок_),  а в  Індії  — з  _garh_(Кішанґарх,
Рамґарх,_Тараґарх,_Чандіґарх_),  яке  й  собі має  значення  «укріплене  місце»,
«фортеця»,  «місто».  У  наведеному переліку індійське _Тараґарх_  — семантичний
двійник української _Таращі_ на Київщині, де _ща_, як і _ще_ (_селище,_городище,
кладовище,_монастирище,_церквище,_урвище_)  та  _щина_  (_батьківщина,_Київщина,
Львівщина,_Черкащина_)   споріднені  з   санскр.   _stha,_sthana_   —   «місце»,
«місцевість», «край».

Ім’я   _Шамбар/Самбар_  може  виявитися   спорідненим   з   українською   назвою
_Самбор/Самбір_, яку пояснюють то як «Самі  бори» (мовляв,  зелені бори вкривали
всю  округу), то  як  «Сам-бір»,  тобто  «Один  бір»,  виходячи з того, що  є  і
хорватське місто  _Самобор_. Інші вбачають  у назві  дослов’янське _сам_-_бар_ —
«злиття», «стікання»,  оскільки  біля Самбора  зливаються Дністер і його притока
Яблонка  (ТСУ,  311). Останнє  тлумачення  більш  вірогідне,  бо  санскрит  знає
дієслівну основу _shamb/_samb_ — «згуртовувати», «накопичувати», «збирати» (СРС,
636).  А  українська  топоніміка  знає   назву  _Зборів_  —  нині   райцентр  на
Тернопільщині, у верхів’ї Стрипи, лівої притоки Дністра.

У зв’язку з  Самбором можуть бути  цікавими  дані «Ріґведи». У ній мовиться,  що
Індра  зруйнував  99  фортець-пур   демона   Шамбари.   Судячи  з  усього,   він
наймогутніший  і найнебепечніший  Індрин супротивник, бо згадується  найчастіше.
Шамбара живе в горах,  що  й собі  показово,  бо неподалік Самбора в Прикарпатті
тягнеться _Самбірське_плато_, назване, як гадають, за назвою міста.

Тож  компонент  _бор/бір_   у  назві   _Самбор/Самбір_   цілком  може   означати
«укріплення», «фортеця». Тим більше, що не так дале<389>ко від Самбора є назва з
достеменно  цим  компонентом. Мається на увазі _Ужгород_, угорська назва якого —
_Унгвар_,  де  _вар_з  угорської  і  означає «місто»,  первісно —  «укріплення»,
«фортеця».  Воно  рясно відбите в слов’янському  світі:  пол. _warosz_  —  «мала
фортеця», болг.  _варош_ — «центр міста; стара (укріплена) частина міста», серб.
_варош_ — «місто». Всі ці терміни дослідники зводять до індоіранської дієслівної
основи _var_ — «обносити», «оточувати», «обгороджувати»,  «захищати», «боронити»
(ЕСУМ,  І  333).  У  санскриті  іменник  _vara_  означає  «обмежений,  замкнутий
простір», «коло», «круг» (СРС, 565).

Праслов’янське _vor/ver_ означає «закривати», «замикати»,  давньоруське _воръ_ —
«огорожа», «огороджене місце». Лит.  _api_-_varas_ — «загорожа для худоби», гот.
_warjan_ —  «захищати», «охороняти», англ. _weir_ — «гребля», «насип». Є низка й
українських   термінів  з  близькою   семантикою:   _варувати_   —  «зберігати»,
«оберігати»,  _зворати,_заворити_  —   «загородити»,  _обворити_  —  «загородити
жердинами», _вор,_вір_ — «жердяна огорожа», _вориння_ —  «частокіл»,  «огорожа»,
_варунок_ —  «захисна  берегова споруда»,  _ворянок_  —  «загорожа  для худоби»,
_ворідчик_ — «обнесений  огорожею квітник  біля  хати»  тощо  (ЕСУМ, І 334, 401,
426).  _Забороло,_забрало_   —  «фортечна  стіна»,  _забора_  (рос.  _забор_)  —
«загородження»,_боронити,_брама_ (пор. _ворота_). _Обора_ й  _огорожа_  первісно
мали форму _об-вора,_об-горожа_,  де префікс _об_ (рос. _обо_) тотожний  санскр.
_abhi_  — «довкола», «довкруж»,  «зусебіч» і  лит. _арі_  (пор. _api-varas_). Це
лише деякі з прикладів, як _var/_vor/vir_ та _bar/bor/bir_ відбилися в численних
і дуже давніх українських словах і термінах. Тож _вар/_вор/вір_ мусило відбитися
й  відбилося в  українських  назвах.  Це,  зокрема,  історичні  міста  _Варин_ у
Переяславській  землі та _Вирь_ у Чернігівській землі,  _Воровичі_  (вище Києва;
ЕС,  29, 31, 34),  _Заворичі_(на Київщині) тощо.  Синонімом  до _завор_  у назві
_Заворичі_ є _заруб_ — «засіка», «загорожа», «укріплення  з  повалених дерев», а
також — «кошара для худоби». Історичне місто _Заруб_ відоме в Київській землі на
правому  березі Дніпра,  біля  колишнього  с. Зарубинці  Канівського  району  на
Черкащині (ЕС, 61). Ці факти підтверджують,  що  й  назва  _Сквара/Сквира_  може
стояти в цьому  ряді. Тим  більше що  неподалік Сквири є _Пустоварівка_, в назві
якої наявний елемент _вар_.

Країна раджпутів, нинішній _Раджастхан_, донедавна  називалася _Раджпутана_ (так
іноді називається і сьогодні), а в давні часи _Раджвар_ — «Край царів», «Царська
країна». Якщо _радж_ — «цар», «князь», «правитель» має сучас<390>ну форму _рай_,
а _вар_ — синонім до  _кот,_піль,_гарх_, то  в такому  разі  українське  сучасне
_Райгород_  виявляється  двійником  індійських  _Раджпур-Райпур,_Раджвар-Райвар,
Раджкот-Райкот,_а   також  _Раджастхан_.   Щоправда,  деяких   з   перерахованих
індійських  назв  ми  не  виявили,  але  вони  цілком  можливі. _Стхан_ у  назві
_Раджастхан_ і  _вар_  у  назві _Раджвар_  значеннєво  тотожні.  Тобто _sthan_ —
«край», «країна» (сучасне _стан_ у назвах _Хіндустан_  — інша назва Індії, досл.
«Країна  індусів», _Казахстан_ —  «Країна  казахів», _Пакистан_ — «Чиста країна»
тощо) відповідає _vara/var_ і укр. _ща_ в назвах _Гоща,_Мирогоща,_Тараща_ та ін.

У зв’язку  з  _vara/var,_Варою_  Йіми в  «Авести»  і  індійським  «царством Ями»
привертають увагу Геродотові дані  з  V  ст.  до н.е.  Він  пише  (IV,  71),  що
місцевість _Герри_ у  скіфів — місце поховання їхніх царів. Тут над могилою царя
скіфи насипають землю і  споруджують великий курган,  намагаючися  зробити  його
якомога вищим. Геродот уточнює, що Герри розташовані в місці,  до якого Борисфен
судноплавний (очевидно, до порогів),  якщо  плисти  від моря  (Чорного).  Згадує
історик і річку Герр (IV, 56).

Річка _Герр_ (_Геррос_) і досі переконливо не ідентифікована. За Геродотом, вона
відокремлює  країну скіфів-кочовиків від країни  царських скіфів  (правильніше —
скіфів-царів).  _Герр_ також  —  назва місцевості  й  місце  поховання скіфських
царів.  Річка  Герр впадає  в  Гіпакіріс,  а ця  річка також  не  ідентифікована
(Геродот, 473).

Важливе  те,  що  _Герри_  знаходяться  у   володіннях  царських  скіфів.  Назва
_Раджастхан_ означає «Країна царів» або  «Царська країна».  А термін  _раджпути_
означає   _царські_сини,_царські_нащадки_.   Царські   скіфи,   поза   сумнівом,
військова,  кшатрійська  верства  скіфського  суспільства,  найбільш  могутня  і
войовнича. З чого  й недвозначний висновок,  що й скіфи,  як і індійці, і іранці
знали чотиристановий суспільний поділ. Як, до  речі, й українці, чиї  прізвища й
досі зберігають терміни на означення цих станів.

Назва  _Герри_  відома  з   грецьких  джерел  і  вона  може  бути  споріднена  з
індоіранським _вара_, бо  грецька мова часто передає іномовне _v_ через  _h_,  а
_Герри_ — скіфська реалія.  Наприклад, іранське ім’я _Віштаспа_ грецька  передає
як _Гістасп_, санскр. _vira_ — «богатир», «герой» у греків _heros_, слов. _вода_
грецькою _hydros_  тощо. Втім,  ця особливість властива  й самим іранським (ім’я
_Вараз_ — «Вепр» має і форму _Гураз_, а ім’я _Віштасп_—_Гуштасп_) і слов’янським
мовам  (рос. _воробей_ — укр. _горобей,_горобець_, просторічне рос.  _вострый_ —
укр. _гострий_ тощо).<391>

Геродотівські  _Герри_  виявляють  подібність  до  авестійської  _Вари_  Йіми  й
індійського «царства Ями», яким може відповідати скандинавська паралель. Мається
на  увазі  так  звана  _вальхалла_ (_вальгалла_) —  у  скандинавській  міфології
райська обитель  загиблих у битві хоробрих воїнів. Вона знаходиться на небесах і
підлягає  верховному  божеству  Одину,  співвідносному  з  індійським  Індрою  —
воїном-божеством, володарем раю-сварги  й  ватажка небесного воїнства.  Полеглих
воїнів відносять у вальхаллу войовничі діви _валькірії_  і  там прислужують  їм.
Вчені вважають, що _Вальхалла_, досл. «Житло полеглих»,  як небесне  царство для
обраних  і  праведних, відносно  пізно  відособилося  від  потойбічного  царства
померлих.

Таким чином, зі слов’янських, іранських й індійських даних можна виснувати, що і
в назві _Сквара_ наявний компонент _вара_ із значенням  «укріплення», «фортеця».
А   _шак/сак_   —   «дужий»,   «сильний»,   «міцний»,   «могутній»  належить  до
високостатусної  лексики й  творить винятково важливі імена,  назви й  соціальні
терміни,   воно   прикладається  й   до  фортеці,   якісно   характеризуючи  її.
Словосполучення _могутня_фортеця_ цілком природне, тому й широковживане.

У такому разі назва _Сквара_/ _Сквира_ тлумачиться «Сильна/ Могутня фортеця» і є
етимологічно-семантичним  двійником  однієї  з  печенізьких фортець на  Дністрі,
названих Костянтином Багрянородним  — _Сакаката_ (див. статтю «Індія і загадкові
печеніги»)._Ката_  й _вара_ тут — семантичні двійники із  значенням «фортеця», а
_Сака_  й _Ск_  — етимологічні  двійники, тобто вони  мають спільне походження й
однакове значення.






4. Сквира — антропонім




Чеські дослідники А.Профоус і Я.Свобода висловили здогад, що ойконім _Skvirin_ у
Чехії,  родич української  _Сквири_, утворений від  антропоніма, особового імені
_Skvira_. І така думка може виявитися слушною. Ім’я _Сквара_ чи _Сквира_ справді
могло  існувати. Принаймні за  це до  певної  міри  промовляють  навіть  сучасні
українські  факти,  хоч  і  на прізвищевому рівні.  Маємо  на  увазі  українське
прізвище  _Скварук_  —  його  має,  наприклад,  відомий  український  спортсмен,
метальник молота Андрій _Скварук_. Тож якщо є  прізвище _Скварук_, то, очевидно,
мусить  бути  й ім’я,  від якого  воно  утворене, тобто _Сквар_ чи _Сквара_.  Бо
сумнівно,  щоб  прізвище  на  _ук_  походило від  топоніма чи  гідроніма  — такі
прізвища найчастіше  творяться від  імен,  фахових чи  родинних термінів.  Та  й
численні  <392> факти  свідчать, що  імена в  індійців  в  українців здебільшого
виступають як прізвища.

За те,  що ім’я  _Сквара/Сквира_ могло  існувати, промовляють  індійські  факти.
_Шак/сак_ —  «сильний»,  «могутній»  входить  у низку  індійських назв, особливо
імен,  чоловічих  і жіночих.  Це саме  стосується і _вара_/_вира_, яке може бути
споріднене з санскр. _вара_ й _віра,_надто з огляду на те, що в санскриті обидва
слова сходять  до спільної дієслівної основи і, попри  деякі  смислові відтінки,
фактично є синонімами. Цю думку підтверджують індійські приклади.  Деякі  з  них
мають  українські   паралелі  й   сходять  до   ареалів,  де  жили  індоарійські
сіндо-меотські  племена. І сходять до давніх часів,  до початку І тис. до  н.е.,
якщо не раніших. Що, звісно, додає вагомості й значимості таким фактам.

Санскритське _шак_ — «дужий», «сильний»,  «могутній» може  входити  в  індійські
чоловічі  й  жіночі  імена  першим  або   другим  компонентом.  Ім’я  _Шакра_  —
«Могутній», як уже  мовилося, мав Індра, цар богів і ватажок небесного воїнства,
чия  битва  у «Ріґведі»  зі змієм  Врітрою,  що символізує настання Нового року,
знайшла відбиття в українському фольклорі, особливо веснянках і казках. На честь
Індри-Шакри  називалося   давнє   місто   —   _Шакрапрастха_   (інша   назва   —
_Індрапрастха_, досл. «Престол  Індри») —  зараз  Делі,  нинішня столиця  Індії.
Індрані,  дружина  Індри, мала імена _Шакрані_  — «Шакрина»,  _Шачі_ — «Могутня»
(пор.  у зв’язку  з  балтійським елементом  у  гідронімії  і  топонімії Надросся
прізвище латиської письменниці — Елза _Індране_). Від імені _Шакра_ на означення
Індри утворені  інші імена й епітети: _Шакраджіт,_Шакрабгід_,  досл. «Переможець
Шакри/Індри»  — епітет Меґханади, сина Равана, «Ревучого», ворога царевича Рами,
сьомого втілення Вішну. Битві Рами з  Раваном, який викрав царівну Сіту, дружину
Рами, присвячена «Рамаяна».  Ім’я _Шакрасаратхі_ —  «Колісничий  Шакри»  мав син
колісничого  Індри;  _Шакрасута_,  «Народжений  Шукрою» —  син  Індри,  а  також
могутній воїн Арджун,  чиїм  покровителем  «Махабгарата»  вважає Індру.  Саме  в
Арджуни був  Крішна колісничим  під  час битви, описаної  в  «Махабгараті», саме
Арджун став родичем Крішни, одружившися з його сестрою Субгадрою. Причому Крішна
не тільки схвалив цей шлюб, а й допоміг Арджуну викрасти сестру собі в дружини —
таке  дозволяли  воїнські  звичаї.  І  саме Арджунові  виклав Крішна суть  своєї
філософії, що склала знамениту «Бгаґавадґіту» — «Божественну пісню».

Ім’я _Арджун_  —  «Срібний»,  «Білий»,  споріднене  з  лат.  _argentum_ <393>  —
«срібло»  й  спонукає  згадати персонажа  слов’янських легенд  і  переказів, так
званого  _князя_Срібного_  (_князь_Серебряный_   російського  фольклору).   Ім’я
_Ардзан_ має персонаж вірменської легенди про трьох братів, яку співвідносять із
літописною легендою про Кия, Щка й  Хорива. Це верховний жрець, який очолив опір
індійських громад у Вірменії насильницькому наверненню їх до  християнства у ІІІ
ст.

З  Індрою-Шакрою пов’язана  низка  важливих термінів:  _шакралока_  —  «небеса»,
«рай»,  «сварґа»  (досл. «світ  Шакри»),  _шакрадіш_  —  «схід» (досл.  «Шакрина
сторона світу»), бо Індра —  охоронець сходу, _шакрадгануш_, досл. «лук Шакри» і
_шакраюдга_,  «зброя Шакри» — «райдуга», _шакротсав_ (_шакра+_утсав_  «свято») —
свято  на  честь Індри  12-го  дня  світлої  половини  місяця  _бгадра_. Санскр.
_bhadra_  —  «щасливий»,  «чеснотливий»,   «благородний»   міститься   в  іменах
_Субгадра_ й _Балабгадра_ — сестри  й старшого брата Крішни. _Бгадра_ — і шостий
місяць  індійського  календаря,  відповідає  серпню-вересню.  Санскр.  _bhadra_,
споріднене  з  укр.  _бадьорий_  і  рос.  _бодрый_,  відбите   і  в  українських
гідронімах, наприклад, річка _Бадрак_ у Криму  (СГУ, 29). Одна з назв  священної
Ґанґи — _Бгадра_, а _бгадра_ й _бгадрака_ в санскриті — синоніми (СРС, 475).

У  Білоцерківському  полку,  до  якого   входила  й  Сквирська  козацька  сотня,
засвідчене інше ім’я старшого брата Крішни: санскр. _Балавіра_, хінді — _Балвір,
Бальвір_,  пендж. _Балбір_.  У  Білоцерківських  полку  й сотні  служили козаки:
Андрушко  й   Васько   _Балвіри_,  Гнат  _Балвір_  (Антонівська  сотня),   Сахно
_Балбиренко_ (Білоцерківська сотня; РВЗ, 170, 171, 190, 175). Щодо імені _Сахно_
варто  зазначити,  що  в  пенджабців  побутує  прізвище  _Сахні_.  Найвідомішими
сучасними  носіями  його, зокрема, були  відомий  індійський кіноактор  Бальрадж
_Сахні_ та його не  менш відомий молодший брат, письменник Бгішам _Сахні_ (роман
його  «Звати її Басанті»  та оповідання «Мати й мачуха»,  «Лінія долі»  переклав
українською автор цих рядків).

Зазначимо принагідно, що компонент  _Баль_ в імені _Бальрадж_ — «Могутній  цар»,
той самий, що в іменах _Бальдев_ і _Бальвір/Балбір_, а отже, що і в боспорському
імені  _Балодей_ та  українських прізвищах  _Болудей,_Білдей,_Балвір/Бальвір_  і
_Балбир_. А ім’я _Бгішам_ — пенджабська форма санскритського імені _Бгішма_, яке
в українців виступає як прізвище _Бушма_. Слід зазначити також,  що в _Сахнівці_
на  Черкащині  є  _Дівоча_Гора_  (як і  в  Трипіллі;  а  в  Києві  та  Каневі  —
_Дівич-гора_),  на якій знайдено три золоті скарби, а се<394>ред них — знаменита
скіфська  золота пластина,  в центрі  якої  — зображення  богині  Діви, тотожної
індійській _Деві_ — «Богині». Поклоніння Діві-Деві  відбилося в таких назвах  по
всій Україні, як _Дівка,_Дівиця,_Дівуха,_Дівочий,_Дівоча,_Дівчий_,  а в Криму  —
_Парфеніт,_Парфеній,_Німфей,_Діа,_Киз-Аул,_Киз-Кермен,_Киз-Куле,_Киз-Таш_  тощо.
Про  поклоніння таврів, давніх насельників  Криму, богині Діві пише  Геродот у V
ст. до н.е. Святилища таврської Діви, як і індійської Деві,  стояли на пагорбах,
стрімчаках  і вершинах  гір.  Це  відбиває  українська топонімія,  яка засвідчує
численні  _Дівочі_ й  _Дівич-гори_.  До  речі, село _Дівички_  є і в Сквирському
районі, а біля села виявлено поселення неолітичної, бронзової та скіфської доби,
тобто V–I тис. до н.е. (КО, 524).

У  тій же  Заворицькій  сотні  Переяславського  полку,  де  служив  козак  Федір
_Болудей_,  був і  козак  Максим _Бамбиренко_  (РВЗ, 345);  написання  прізвища,
схоже,  помилкове,  слід,  очевидно, —  _Балбиренко_,  бо  таке прізвище,  окрім
Білоцерківської сотні, засвідчене  і  в Іржищевській сотні Канівського полку, де
його  мав  козак   Іван   _Балбиренко_  (РВЗ,   123).  Прізвищ  _Балвір,_Балбир,
Балбиренко,_Білдей_  та  _Болудей_,   пов’язаних  зі   старшим   братом  Крішни,
засвідчено  в «Реєстрі» 15,  у 9 з 16  полків. Найбільше їх  у  Білоцерківському
полку —  4. Білоцерківський полк,  до  якого входила  й Сквирська сотня, взагалі
багатий на прізвища з індоарійським забарвленням.

Семантичним  двійником  імен  _Ґосак,_Ґотам,_Рустам,_Врішоттам_  є  санскритське
_Сувіра_ (хінді  —  _Сувір_, українське _Севір_), що його мав легендарний предок
індійського  племені _сувіри_, друга назва  яких — _сінди_  і  які  споріднені з
українськими _сіверами_ (детальніше: ТРС, 10–17). Ще одним семантичним двійником
є  ім’я  _Балавіра_  (хінді —  _Балвір_), про  яке  вже мовилося.  І  _Сувір_, і
_Балвір_   несуть   значення    «Справжній   муж»,   «Неперевершений   богатир»,
«Незрівнянний герой»,  що  тотожне  значенню  «Ярий  бик», «Могутній тур»  тощо.
Відповідно  тлумачаться  й  етноніми  _сувіри_  й  _сівери_  — «справжні  мужі»,
«доблесні богатирі», «могутні  герої». Тільки якщо в  іменах  _Ґотам,_Рустам_  і
_Врішоттам_  найвищу якість основного слова  передає суфікс _там_,  то  в  імені
_Сувір_  це  робить префікс _Су_, а в  імені  _Балавіра_/_Бальвір_ —  прикметник
_бала/баль_ «дужий», «сильний», «могутній».

Крішна, отже,  й Баладева  (Балавіра) етнічно  належали, як випливає з  писемних
пам’яток, до народу ядавів, а ядави — одне з найдавніших «кшатрійських»  племен,
згадуване  в «Ріґведі»  як  _яду_.  Баладева, на  відміну від Крішни, описується
білошкірим,  і відомий  <395> також  під багатьма  іменами,  які  характеризують
Баладеву як землеробське божество. Ці імена, окрім _Мадгупрія_, досл. «Медолюб»,
засвідчують  його причетність  до  плуга:  _Ланґула_  —  «Плужник»,  _Халадгара,
Халабгріт_  —  «Плугодержець», _Халаюдга_ — «Озброєний плугом»,  _Санкаршана_  —
«Плугатар». Ім’я _Мадгупрія_, значення якого  широко розвинуте  в багатьох міфах
про   Баладеву,   вважає   Н.Гусєва,  підтверджує   нібито  її   думку,   що   в
давньоіндійському суспільстві  існували вікові  групи. Юнакам  заборонялося пити
сому  — напій  жерців  і дорослих чоловіків (скажімо,  юні парні  боги  Ашвіни —
«Кіннотники»  мали пити  лише медовий напій, що вони ревно й  робили).  Звідси й
висновок, що  Баладева,  як і  Крішна, шанувався в образі  хлопчика  і юнака. Це
поклоніння двом братам, хлопчикам і юнакам, очевидно, і є в  індуїзмі  первісною
формою крішнаїзму, яка склалася задовго  до постання вішнуїзму.  Є всі  підстави
припускати, вважає  Н.Гусєва,  що  арії  першої хвилі,  предки  яких входили  до
індоєвропейської спільноти трипільських часів, теж зберегли  культове  шанування
плуга  й  донесли  його  до  Індії,  наділивши цим  знаряддям-зброєю юного  бога
Баладеву, інакше Санкаршану-Халаюдгу-Халадгару. У цьому образі Баладева в деяких
пам’ятках іноді ідентифікується з Рудрою,  що й собі показово для виявлення його
давнього коріння. У  пуранах  Рудру  теж  називають _Санкаршана_ і _Халаюдга_. А
інші згадані  імена Баладеви  спонукають думати про зв’язки цього землеробського
божества  з  трипільською  культурою. Бо саме  наприкінці  ІІІ тис. до  н.е., як
свідчать археологічні знахідки, зокрема, розписна скульптура, на подніпровському
Правобережжі з’являється парний запряг волів (Гусева, 121).

Імена Баладеви  досить рясно відбиті в запорозьких козаків, про що вже мовилося.
Ім’я _Бала_ (хінді — _Баль_) мала в індійській міфології низка персонажів, серед
них  і  син Крішни (HN, 51).  В українців  побутує  прізвище _Баль_  (наприклад,
колишній  футболіст київського  «Динамо» Андрій _Баль_).  У  прямому  зв’язку  з
_Бальрамом_ (_Бальдевом,_Бальвіром,_Бальбгадрою_) стоїть відомий вираз зі «Слова
о  полку Ігоревім» — _тмутораканський_болван_,  вжитий  автором пам’ятки з  дещо
негативним відтінком. Якщо  зараз  слово _болван_, укр.  _бовван_  виводиться  з
тюркських мов (ЕСУМ, І 218) і прибрало негативого значення, то в санскриті слово
_балаван_ (хінді  — _бальван_),  досл. «наділений силою», «сильний», «могутній»,
«потужний»  (СРС,  462) цілком позитивне, повнокровне  слово  і  навіть поширене
чоловіче ім’я. Його, ска<396>жімо, має пенджабський письменник _Бальвант_ Сінх.

Взагалі чоловічих імен з _bala_  багато в Індії і  це  переважно  воїнські імена
(HN,  51–54). Санскр. _balada_  (хінді  — _balda_), досл.  «наділений силою», те
саме, що й  _шаквара_ — «бик». Звідси, очевидно, й знаменитий _Балда_, наділений
непомірною силою. У пушкінських казках взагалі чимало «індійських» сюжетів — про
золоту рибку,  про Руслана  й  Людмилу, про  лукомор’я й Чорномора. І ведуть  ці
сюжети на південь України, до Чорного  моря  й індоарійських  племен. До речі, в
імені _Руслан_ компонент  _Рус_  теж означає «Бик», як і в іранському  _Рустам_.
Тобто ім’я _Баладева_, відбите в боспорських написах як _Балодей_, а в козацьких
прізвищах  як _Болудей_  і _Білдей_, можна тлумачити і як  «Той,  що дає  силу»,
«Силодавець». Можливо, й українське прізвище _Балдич_ означає _Бичич_.

Що  ж до золотої рибки, то на боспорських  землях знайдені  рельєфи й зображення
богині  священних вод з рибиною в руці, іноді по рибині в кожній руці. Ці рибини
мовби уособлюють богиню,  що прийшла з глибини віків. Як виглядала золота рибка,
показують  розкопки  давніх  боспорських  міст.  Одне  з  них  —  _Танаїс,_Тана_
заснували в ІІІ ст.  до н.е. в гирлі Дону боспорські правителі. Тобто якраз там,
де  замешкували  індоарійці,  а згодом  половці. Рельєфи з  Танаїсу й зображають
богиню священних вод із піднятими  до  грудей руками,  а в кожній  її руці  — по
рибині.

В індійському іменнику  надзвичайно  багато  чоловічих імен  із  санскр. _vira_,
хінді  _vir_ —  «богатир»,  «герой»,  «муж»  (див.  додаток). Деякі з  цих  імен
сьогодні   побутують  в   українців   як   прізвища   (_Бальвір,_Балвір,_Балбир,
Балбиренко,_Севір,_Талавіра,_Маловіра_тощо).  І  коли санскр.  _shak_, хінді  та
іран. _sak_ — «могутній» вживається на означення гідронімів і топонімів, то воно
цілком може вживатись і для творення імен.  Тож цілком можливо, що давні індійці
й  давні  українці  могли знати  й ім’я  _Шаквір_а/_Шаквір_  значеннєво  тотожне
індійським  _Сувіра/Сувір,_Балавіра_/_Бальвір/Балвір_/_Балбір_   й   українським
_Севір,_Балвір_/_Бальвір_/_Балбир_ — всі ці імена означають «Могутній герой».  А
на  слов’янському  грунті  _Шаквіра/Шаквір_  могло   трансформуватися  спершу  в
_Саквіра,_Саквір_, а тоді й у _Сквира,_Сквир_.






5. Індійські чоловічі імена з компонентом vira — «богатир», «герой»




_АБГІВІРА_ — «Герой у  всьому». Санскритський префікс  _abhi_означає  «довкола»,
«звідусіль»,   «зусе<397>біч»,   «скрізь»   і  тотожний  українському   префіксу
_обі/об/о_ у словах  _об-ходити,_об-бігати,_об_-_діляти,_об-крадати,_обі-знаний,
об-житий,_об-ладнаний,_об_-_дарований,_обі-йми,_об-лога,_об-хід,_об-ряд,
оглядини_ (первісно  — _об-глядини_) тощо. Санскр.  _abhivira_ ще  має  значення
«воєначальник», «полководець», «командир».

_АБГІДЖІТ_,  «Всепереможний» — одне з імен Вішну, а також зірка (_Вега_ греків).
28 хвилин  до і  28  хвилин після  опівночі й опівдня — це  _абгіджіта-мухурта_.
Вважається,  що ця _мухурта_ (сприятлива пора) позбавлена від  поганих  впливів,
тому  й найбільше підходить для  початку добрих  справ.  Якщо  за  цієї  мухурти
вирушити в  подорож (але не на  південь), то мети буде  повністю досягнуто. Саме
цієї мухурти, вночі, народився Крішна.

_АХОВІРА_ —  «Винятковий  герой»,  досл. «Ого, який/Ох і/Ну  й/Ото  богатир!»  У
санскриті  _aho_ — вигук здивування чи захвату, тотожний українському _ого_.  Ще
одне  чоловіче ім’я з  цим  компонентом: _АХОБАЛА_ —  «Винятково сильний», досл.
«Ото  могутній!»,  де  _bala_  те  саме,  що  і  в  іменах  _Баладева,_Балавіра,
Балабгадра_ чи  _Бала_  на  означення старшого брата  Крішни.  Компонент  _bala_
тлумачать і як «білий», а ім’я _Баладева_ — як _Білобог_.

_ВАДЖРАВІРА_  —   «Богатир  з  ваджрою»,  «Ваджромогутній».  Санскр.  _vajra_  —
«блискавка», «громова стріла», «перун».  Атрибут і зброя  Індри —  царя богів  і
ватажка небесного воїнства,  про  якого  не раз  згадує  «Влесова  книга».  Саме
ваджрою-перуном  Індра здолав змія Врітру (в  українському  фольклорі  злий  цар
Ворот  або Воротар). Тому ім’я  _Ваджравіра_ тотожне  імені  _Індра._Ваджравіра_
також —  одне з імен Шіви.  Компонент _ваджра_  входить і в імена  інших  богів,
міфологічних та епічних персонажів. _Ваджра_ й _Ваджрамшу_ — імена синів Крішни,
_Ваджранабга_  —  бойовий  диск-чакра  Крішни,  _Ваджравелу_  —  ім’я  Баладеви,
_Ваджратунда_ — ім’я Ґаруди, їздового  птаха Вішну, _Ваджрабаху_ — імена Аґні  й
Рудри,  _Ваджрахаста_ —  Аґні й Шіви, _Ваджрасамхата_ й  _Ваджрасур’я_  —  Будди
тощо.

_ВАЙРІВІРА_  — «Ворогозвитяжник». Таке ім’я мав  син царя Дашаратхи. Дашаратха і
батько  царевича  Рами, сьомої  аватари  Вішну і героя давньоіндійської  епічної
поеми «Рамаяни», яка сюжетом (мотив  переслідування оленя)  і деякими архаїчними
звичаями (випробування  вогнем, вибір  дівчиною  чоловіка тощо)  перегукується з
українським фольклором.

_ҐУРУВІРА_—_«_Видатний  богатир».  Санскр.  _guru_   —   «сильний»,  «видатний»,
«достойний».  Цим словом означаються винятково  шановані  особи — мати,  батько,
старший  родич, навчитель, особливо <398> духовний. Слово _ґуру_  входить у такі
імена Вішну, як _Ґуруттама_ —  «Найкращий  із навчителів», _Ґуруданкар_ — «Даний
богами». Імена _Ґурудева_ — «Навчитель-бог» та _Ґурураджа_ — «Навчитель-цар» має
Брихаспаті — наставник богів, а _Ґурудара_ — син _Ґ_аруди, царя птахів, на якому
літав Вішну.

_ДАНАВІРА_—_«Богатир  у  пожертві».   Санскр.   _dana_   —  «дар»,  «дарування»,
«підношення», «пожертва». _Данапаті_  —  «Владика  дарів»  звався дядько  Крішни
(санскр. _pati_ — «владика» тотожне укр. _батько_, рос. _батя_). Ім’я _Данавіра_
значеннєво тотожне чоловічому імені  _Данашура_, де _шура_ —  «воїн», «богатир»,
«герой». Ім’я _Шура_ мали дід Крішни і батько дружини царя Дашаратхи; _Шурасуну_
— «Син Шури» й  _Шурасена_ — «Сила Шури» називали батька Крішни; самих  Крішну й
Баладеву по діду називали _Шаурі,_Шаврі_, тобто «Шурин», «З роду Шури».

_ДАШАРХАВІРА_—_«Герой  дашархів».  _Дашархи_,  «нащадки  Дашархи»,   кшатрійське
(воїнське) плем’я, інша  назва ядавів, тотожних літописним ятвягам.  Цар Дашарха
був  предком  Крішни  й  Баладеви;  _Дашарха_  —  друга назва Двараки, острівної
столиці Крішни (нинішній штат Ґуджерат на  заході Індії). В іменах Крішни частий
компонент _Дашарха:_Дашархадгіпа_ — «Вождь дашархів», _Дашархабгарта_ — «Ватажок
дашархів»,  _Дашарханандана_  —   «Нащадок   дашархів»,  _Дашарханатха_  —  «Цар
дашархів», _Дашархасімха_ — «Лев дашархів», _Дашархакулавардгана_ — «Примножувач
племені дашархів» тощо (HN, 102).

_ДАЯВІРА_ — «Милосердний герой». Санскр. _daya_ — «милосердя»,  «співчуття» може
бути жіночим іменем,  наприклад, _Дая_ — дочка ведійського божества Дакші, котра
й  уособлювала  ці  якості.  _Дая_  вживане  і  в індійських  чоловічих  іменах:
_Даякара_ — «Спочутливий», «Милосердний» та _Даяшанкара_ — «Милосердний Шанкара»
(_Шанкара_ — інше ім’я Шіви) — імена Шіви, _Даякурча_ — «Вмістилище милосердя» —
ім’я Будди тощо (HN, 103).

_ДГАРМАВІРА_—_«Праведний  богатир»,  «Герой  дгарми».  _Дгарма_   в   індійській
міфології — закон, світолад, чеснотливе життя, віра. Слово _дгарма_ утворене від
дієслівної  основи  _dhar/dhri_  —  «держати»,  «тримати».  Тобто  дгарма  —  це
морально-етичні засади, на яких  тримається  суспільство. В індійській міфології
дгарма  ототожнюється  з  богом  Ямою  і  його  функціями  судді  людей  і  царя
справедливості. У міфах  Дгарма або син  бога-творця  Брахми, або  син  великого
мудреця Атрі, який  народився  з думки Брахми.  Дружинами  Дгарми вважаються  10
дочок  Дакші,  кожна  з  яких  уособлює  якусь  чесноту  —  віру,  славу, щастя,
твердість, милосердя (_Дая_) тощо.<399>

Існує  багато  чоловічих і жіночих  імен з компонентом _дгарма._Дгарма_ — батько
Вішну  й  Крішни, а також син царя Прітхушраваса (санскр. _шравас_ тотожне слов.
_слав_); _Дгармадатта_ — «Даний Дгармою»,  попереднє втілення  царя Дашаратхи як
брахмана Каравіри; _Дгармадраві_, «Праведновода» (пор. річкові назви на _Драв_ в
Україні і  Югославії) —  назва священної Ґанґи, сином  якої вважається  могутній
воїн Бгішма (пор. укр. прізвище _Бушма_); _Дгармаґопа_ — «Захисник дгарми» (пор.
прізвище козака Білоцерківського полку — Василь _Гопя_); _Дгарманабга_ — «Осердя
дгарми», _Дгарманґа_ — «Дгармотілий», _Дгармайоні_ — «Дгармолонний», «Чиє лоно —
дгарма»  —  імена  Вішну; _Дгармаварман_,  «Оборонець  дгарми»  —  ім’я  Крішни;
_Дгармавардгана_  —  «Примножувач  дгарми»  (дієслівна  основа  _vardh/vridh_  —
«рости»,  «зростати»,  «збільшуватися»   споріднена   зі  слов.   _волод/влад_),
_Дгармавахана_  — «Чия  колісниця —  дгарма»,  імена  Шіви (HN,  111–113). Імена
_Дгармашравас_  і  _Дгармаяшас_   мають  однакове   значення  «Дгармослав».   На
слов’янському грунті санскр. _дгарма_ й буддійське _дгамма_, очевидно, відбилося
як _дома_,  не  зовсім  зрозуміле  дослідникам.  Чоловіче ім’я _Дгармасіндгу_  —
«Сіндгу дгарми», «Ріка дгарми» цікаве тим, що _Сіндгу_ — знаменита у ведах ріка,
яка дала  назву країні Сіндгу-Сінд  і її  жителям  — сіндам,  інша назва  яких —
сувіри. А сінди-сувіри —  родичі ук<400>раїнських сіверів  і кімерійців. Сіндика
була в низів’ях Дніпра й  на Таманському півострові (столиця — _Тмуторакань_, до
якої прагнув новгород-сіверський князь Ігор).

_ДЖАЯВІРА_—_«Звитяжний  богатир». Санскр.  _jaya_  (хінді _jai_)  —  «перемога»,
«переможний», «звитяжний»,  а  також вигук перемоги, тотожний  укр.  _хай_. Ім’я
_Джая_ мали Індра, сини Крішни й Арджуни. Ім’я _Джаядгваджа_ — «Переможний стяг»
мав ще один син Арджуни, а  також  батько _Таладжанґхи_ (пор. сучасні українські
прізвища  _Талавіра,_Талапінда,_Талалай_   тощо).   _Джаяґопала_   —  «Звитяжний
Ґопала»,  де  _Ґопала,_Ґопал_  — ім’я Крішни,  відбите в  українських  прізвищах
_Гупал,_Гупало,_Гупалов,_Гупалюк,_Гупаленко_; Джаянараяна — «Звитяжний Нараяна»,
де  _Нараяна_ — одне  з тисячі  імен Вішну; _Джаядурґа_  — «Звитяжна Дурґа»,  де
_Дурґа_ — одне з імен дружини Шіви,  богині-воїтельки, покровительки й захисниці
міст  («мати городів  руських»), тотожної індійській  Деві-Махеші,  слов’янській
Діві-Мокоші й грецькій Артеміді. Згадка про Дургу на терені  України відноситься
до IV ст. до  н.е. Ім’я _Джаядратха_ — «Переможна колісниця» має в «Махабгараті»
цар сіндів;  Вішну  й  Брахма мали  ім’я  _Джаяпала_  —  «Звитяжний  оборонець»,
_Джаярама_  — «Переможний  Рама», де Рама  — герой «Рамаяни»;  _Джаєшвара_, «Бог
перемоги» — ім’я Шіви; _Джаядева_, «Бог звитяги» —  санскритський поет ХІІІ ст.,
автор «Ґітаґовінди», твору, що прославляє Крішну (HN, 165–167).

_ДЖАНМАВІРА_—_«Народжений  героєм».  Таке друге  ім’я  сина Арджуни, соратника й
родича  Крішни. Санскр. _janmа_  —  «народжений»  утворене  від  основи _jan_  —
«народжувати», «народжуватися» і суфікса _ма_ (що і в _дгарма_) і  творить низку
чоловічих   імен,   наприклад,   _Джанмадж’єштха_   —   «Найперше   народжений»,
_Джанмадгіпа_,   «Владика  народження»  —  ім’я   Шіви,   _Джанмакіла_,   «Опора
народження» — ім’я Вішну тощо (HN, 170). З Крішною пов’язане державне  індійське
свято _джанмаштамі_  — день народження Крішни,  відзначуване восьмого дня темної
половини  місяця  шраван  (п’ятий  місяць   індійського   календаря,  відповідає
липню-серпню).

_ДЖАСАВІРА_—_«Славетний  герой», пенджабська форма  санскритського  імені  (див.
_Яшовіра_).

_ЕКАВІРА_  —  «Незрівнянний   герой»   (санскр.  _eka_   —   «один»,   «єдиний»,
«винятковий»). Таке ім’я мав родоначальник хайхейської  династії царів. _Хайхеї_
—  плем’я,  що сходить  до давнього роду й веде  початок від Яду, родоначальника
ядавів,  тотожних літописним  ятвягам, а ятвяги  — балтійське плем’я.  Спадковою
столицею царів із роду Хайхаїв було місто  _Ма_<401>_хішматі_ (нині _Махешвара_,
або _Махеш_,  на  правому березі  ріки  Нармади  (Нарбади, Нербуди), за 64 км на
південь від  Індора.  В часи «Махабгарати» царем хайхеїв був Картавір’я, в імені
якого  наявне  _virya_  — «геройство»,  «мужність»,  споріднене з _vira_.  Назва
_Махешвара_   містить   той  самий   компонент   _vara_   —   «фортеця»,   що  й
_Сквара/_Сквира_. Назва _Махешвара_ означає «Місто  Махеши», тобто «Місто Шіви»,
оскільки одне з імен Шіви — _Махеша_, «Великий бог». Його дружину звати _Махеші_
— «Велика  богиня»;  ім’я тотожне імені  слов’янської Мокоші,  єдиного  жіночого
божества в язичницькому пантеоні Володимира.

Компонент  _eka_ надзвичайно плідний  у  творенні  індійських  імен  і  важливих
термінів. Шіва має імена _Екакша_ — «Винятковоокий»  (мав і третє око, яке могло
спопелити    світ),   _Екадрішті_   —   «Виняткововидющий»,    _Екаджйотіс_    —
«Винятковоосяйний», Балавіра — _Екакундала_, «Односережний» (мав одну  сережку у
вусі), Вішну — _Екашрінґа_, «Однолукий» (лук-шрінґа — неодмінний атрибут Вішну),
Ґанеші — _Екаданта_,  «Одноіклий», «Однобивневий» (це божество має голову слона)
тощо  (HN,  128–130).  З  Вішну пов’язані  так звані _екадаші_  — «одинадцятки»,
одинадцяті  дні  після  молодого  чи старого місяця. Ці  дні вважаються особливо
священними  саме з  огляду на  Вішну-Харі.  У ці дні  неодмінно слід  поститися.
«Ніхто не сміє торкатися їжі, коли настає День Харі», — мовлять священні тексти.
Таких  постів  на рік  буває 24, за числом «одинадцяток», і кожний 11-й день має
свою  особливу  назву. «Падма-пурана» містить понад  тисячу поезій, написаних на
основі легенд, пов’язаних із цими днями. Назви цих 24 «одинадцяток» такі:

Вішну йде  до сну на _Шаяні_, тобто 11-го дня  світлої  половини  місяця  ашарх.
Через два  місяці, на _Парівартіні_ (укр. «Перевертання»)  в місяці  бгадра, він
перевертається на  другий  бік,  а ще  через  два  місяці, на _Прабодгіні_ (укр.
«Пробудження») в  місяці  картік — прокидається  від сну. Упродовж  цих чотирьох
місяців у Північній Індії не справляють весіль (DI, I 89). Слід зазначити, що це
лунарні місяці.  Так, місяць _ашарх_  відповідає  нинішнім  червню-липню (місяць
починається з  половини нашого місяця), а _бгадра_ — серпню-вересню. Починається
рік  з  місяця  _чайтра_,  який  відповідає  березню-квітню,  а  завершується  у
_пхальґуні_, тобто  лютому-березні.  Давньоіндійський  рік  поділявся  на  шість
сезонів  по  два  місяці  кожен.   Період  місяців  _чайтра-вайшакха_  —  весна,
_дж’єштха-ашадга_    —   жаркий   сезон,   _шравана-бгадра_   —   сезон   дощів,
_ашвіна-картіка_ — осінь, _аґрахаяна-пауша_ — зима, _маґха-пхальґуна_ — холодний
сезон. <402>

У  «Махабгараті»  згадується місто _Екачакра_ — «Одноколове»  або «Одноколісне»,
ототожнюване  з  сучасним  містом  _Чакарнаґар_  —  «Коло/Чакра-місто».  Санскр.
_chakra_  відповідає  хінді  _chakar,_chahar,_cheher_,  пендж.  _chuhir_  тощо й
споріднене з укр. _чигир_  — колесо з черпаками діставати воду для поливу полів.
(так дістають воду в  Індії  і  нині, особливо  в  Пенджабі й  Раджастхані). Тож
індійський _Чакарнаґар_  й  український  _Чигирин_  споріднені назвами.  Але  їх
двійник  є  і в  Пакистані.  Біля міста _Чухиркан_ (_кан_  —  «місто») 1469 року
народився Ґуру Нанак — засновник сікхизму. В українців побутує прізвище _Чигир_,
а в  пенджабців  — ім’я  _Чухир_.  Між  сікхами й  козаками, між  пенджабцями  й
українцями  чимало спільного  в  мові,  фольклорі,  історії, обрядах, традиціях,
уявленнях.

_КАРАВІРА_—_«Богатирськорукий», «Могутньорукий герой». Санскр.  _kara_ — «рука»,
«хобот»,   а  також  «скипетр»,  «шабля»,  «змія»,  «олеандр»  (_Neriumodorum_).
Попереднє   втілення  царя  Дашаратхи,  батька  Рами,  було  в  подобі  брахмана
_Каравіри_. Ім’я _Каравіракша_  —  «Каравіроокий» мав демон, з яким  бився Рама;
_Карастхалін_, «З  карнавкою в  руці» —  ім’я  Шіви (одним  із  атрибутів  Шіви,
покровителя відлюдників і йоґів, є жебрацька  карнавка). Назву _Каравіра_  мав і
ліс  біля Двараки —  «Багатобрамної», столиці-острова  Крішни у західній частині
нинішнього  штату   Ґуджарат.  Санскр.  _dvaraka_,  хінді  _dvarak_  —  «двері»,
«ворота», «брама». _Каравіра_, або _Каравірака_ — назва міста в Індії; _Каратоя_
(«Плинновода») —  назва  священної  річки,  притоки  Брахмапутри  (на  території
Банґладеш), пов’язана з поклонінням Шіві та його дружині Парваті.

_КАРМАВІРА_—_«Герой карми», «Геройський у вчинках», «Могутній  у  діях». Санскр.
_karma_  — «дія», «вчинок», «обов’язок», «доля», «наслідок» виступає і  як ім’я.
_Карма_ —  одне з  центральних понять  індійської філософії  та релігії. _Карма_
(від санскр. _kar/kri_ —  «робити»,  «чинити», «творити» +  суфікс  _ma_, що і в
_атма,_дгарма_) —  це  сума  добрих  і поганих  вчинків, здійснених  людиною  за
нинішнього  і  попередніх життів,  що визначає її  долю в наступних народженнях.
Закону  карми підлягають  усі  живі  істоти,  серед них і деякі боги.  З  трійці
верховних богів (Брахма, Вішну, Шіва), які уособлюють тризуб, вічні тільки Вішну
й Шіва, а Брахма через певний період то помирає, то знову народжується.

Компонент _карма_ дуже плідний у творенні індійських імен  і важливих релігійних
термінів. З імен  це,  зокрема: _Кармасакші_,  «Свідок  карми  (тобто  добрих  і
недобрих вчинків)» — ім’я Сур’ї-Сонця; _Кармакара_, «Визначальник <403> карми» —
імена Шіви або Ями, бога смерті;

_Карманаша_,  «Нищителька  карми»  — священна ріка  в  Індії;  _Кармашрештха_  —
«Славний кармою», _Кармашура_ — «Герой  карми», _Карматман_  — «Душа карми» — їх
мають персонажі епічних і художніх творів (HN, 194).

_КАРНАВІРА_—_«Умілий/Вправний  богатир».  Ім’я  _Карна_  мав   один  із   героїв
«Махабгарати»,  дошлюбний син царівни Кунті від бога сонця Сур’ї. Кунті  (дівоче
ім’я _Прітха_) —  дочка царя  Шури з  роду  ядавів.  Батько віддав  дівчинку  на
виховання  бездітному родичеві, цареві Кунтібгоджі,  через що  її стали називати
_Кунті_. Якось мудрець Дурвасаса, зачарований її чемністю і гостинністю, дарував
їй священну мантру, якою вона могла закликати до себе будь-якого бога й народити
від нього  дитину.  Не повірившии  мудрецеві,  вона задля цікавості  прошепотіла
магічні слова й  закликала до себе Сур’ю. Так іще до заміжжя Кунті народила сина
Карну.  Щоб приховати дівочий гріх, вона поклала  немовля в корзину й пустила за
течією, а сама невдовзі  вийшла заміж за царя Панду. Але Панду через прокльон не
міг наблизитися до  дружини; тож дізнавшись про  її магічне замовляння, попросив
Кунті народити синів  від  богів Дгарми,  Ваю та  Індри.  Так у Кунті народилися
Юдгіштхіра, Бгіма й Арджун.

Коли корзину  прибило до берега, немовля знайшов колісничий Адгіратха (_ratha_ —
«колісниця») і з дружиною Радгою (пор. українське жіноче ім’я _Рада_)  виростили
як власного  сина. Карна  осяг науки,  став неперевершеним воїном,  але постійні
насмішки пандавів, особливо Арджуна, над його нібито низьким походження, зробили
Карну  затятим  супротивником   пандавів  і  відданим  союзником  кауравів,  які
настановили його царем Анґи (Бенґалії). Він здійснив  багато подвигів, та Індра,
від якого у  Кунті народився Арджун, вирішив допомогти синові, наймогутнішому  з
пандавів. Він перекинувся брахманом і попросив у Карни золоті доспіхи й сережки,
атрибути Сур’ї-Сонця, з якими Карна  народився і які робили його  невразливим. І
той,  щоб не  образити відмовою святу людину,  шанобливо  вручив їх  йому. Після
загибелі Бгішми  (укр. _Бушма_),  воєначальника кауравів, військо  очолив Карна.
Карна вийшов на  вирішальний  герць  з Арджуном,  своїм  найлютішим ворогом,  та
колісниця Карни застрягла в ямі й Арджуна підступно вразив його стрілою.  Тільки
після його  смерті пандави  взнали, що  Карна  —  їхній  брат  і воздали належні
почесті його  дружині й  дітям.  А Карна  відтоді — взірець доблесті, геройства,
відданості обов’язку й слову. <404>

Імена й назви з компонентом _karna:_Карнаджіт_, «Переможець Карни»  і _Карнарі_,
«Ворог Карни» —  імена  Арджуна; _Карнануджа_, «Народжений після Карни»  —  ім’я
Юдгіштхіри, найстаршого з братів-пандавів (санскр. _anuja_ — від _anu_ «слідом»,
«після», «за» + _ja_ «народжений»  споріднене з укр. _онук_/ _внук_); _Карнасу_,
«Батько  Карни» — ім’я Сур’ї; _Карнашравас_, «Карнославний», «Славний, як Карна»
— мудрець  при дворі  Юдгіштхіри  тощо  (HN,  194–195). Санскр. _шравас_ тотожне
слов. _слав_, тож ім’я _Карнашравас_ по-слов’янському мало б звучати _Карнослав,
Корнослав_.

_КРАНТІВІРА_—_«Нестримний  герой».  Санскр.  _kranti_   —  «просування  вперед»,
«сходження вгору», «подолання», «поступ». У сучасних індійських мовах виступає в
значенні «революція». Є жіноче ім’я _Кранті_.

_КУВІРА_—_«Богатир країни». Санскр. _ku_ — «край», «земля», «країна».  В Індії є
ріка _Кувіра_. Чимало  імен з компонентом  _Ку_, які  сходять до різних міфів  і
уявлень індійців: _Купутра_, «Син Землі» й _Куджа_, «Землею народжений» —  імена
планети Марс; _Куджапа_ — «Чий захисник — Марс»; _Кувам_, «Творець Землі» — ім’я
Сонця; _Кукіла_, «Стовп землі» — «Гора», «Цар» (санскр. _kila_ споріднене з укр.
_кілок_); _Куштха_, «Квітнуча  на  землі» — священна трава  (_Costusspeciosus_),
нібито росте з травою,  з  якої  виготовляють  сому, на гімалайських вершинах  і
описується як  усевиліковна;  _Купаті_, «Батько/Захисник  землі»,  тобто  «Цар»,
«Правитель»  (HN,  221–222).  Оскільки  синонім  до _pati_—_pala_  — «захисник»,
«оборонець», то імені _Купаті_  відповідає ім’я _Купала_. А також  _Ґопала_, або
_Ґопал_, що  є поширеним  ім’ям Крішни,  відбитим в  українців. Санскр. _go/gu_,
окрім значення «бик», «корова»,  має  і значення «земля», у  первісних уявленнях
корова  й земля ототожнюються,  земля виступає  в образі корови,  обидві  вони —
годувальниці людей.

_КУЛАВІРА_  —  «Герой  роду/племені».  Санскр. _kula_  (хінді _kul_) —  «сім’я»,
«рід», «плем’я»  уживане  ще  в  «Ріґведі»  на означення великої  патріархальної
родини.  Воно  творить  складні імена із  значенням  спорідненості,  походження,
родовитості й знатності.  З ним споріднені укр.  _коліно_ — «рід», «походження»,
_покоління,_колінник_  — «співплемінник»,  серб. _коленович_  — «знатна  людина»
тощо.  Із  компонентом_kula_  існує  багато індійських  імен,  назв  і термінів:
_Кулешвара,_Кулеша_,  «Бог  роду» — імена  Шіви;  _Куладеві,_Кулешварі_, «Богиня
роду»   —  імена  Деві-Махеші-Дурґи,   дружини   Шіви,   тотожної   слов’янській
Діві-Мокоші;  _Кулья_, «Родовитий», «Благородний» —  ім’я мудреця,  учня  В’яси,
творця «Махабгарати»; _Кулашекхара_, «Коро<405>на роду» — ім’я царя, який зрікся
трону  й  зайнявся  улюбленою  справою —  поезією і став знаменитим  поетом (HN,
214–215).

Cанскритському _kula_  відповідає  скіфське  _kola_, наприклад, в імені  першого
скіфського царя і  родоначальника  скіфської  царської  династії — _Колаксай_  і
самоназві скіфів —  _сколоти_, досл. «співплемена». На іранському грунті санскр.
_kula_, скіф. _kola_, хінді _kul_ відповідає _hel/hil_, наявне в імені антського
князя  VI  ст. —   _Хільбудій_,  яке  споріднене  з  індійським   _Kulapati_   —
«Батько/Ватажок  роду»  (_pati_  споріднене  з  укр.   _батько_,  рос.   _батя_;
детальніше: ТРС, 187–191). Тюркські  відповідники санскр.  _kula_—_ель_ в іменах
_Ельдар_=   інд.   _Куладгара/Кульдгар_   —   «Опора   роду»,   _Ельвір_=   інд.
_Кулавіра/Кульвір_  —  «Герой/Богатир роду», _Ельбан_= інд. _Кулапана/Кульпан_ —
«Захисник роду» тощо), угрофінські _kyla/_kula_, яке зараз уживається в значенні
«село» (детальніше: ТРС, 58–65).

_Kula_ в «Ріґведі» має значення «оселя», «поселення», «село». Такі самі значення
мають іранські, тюркські  й угрофінські родичі санскритського слова. Укр. _село_
споріднене  з  цими  словами,  а  етнонім  _слов’яни_  споріднений  з  етнонімом
_сколоти_ й означає «співроди», «співплемена».

_КУРУВІРА_—_«Герой  (племені)  куру».  Одне  з імен могутнього воїна Карни, який
воював  проти  пандавів  на  боці  кауравів.  А також Юдгіштхіри, найстаршого  з
пандавів. Санскр _Кuru_ — давній цар Місячної династії, спільний предок пандавів
і  кауравів,  війна  між якими  описана в  «Махабгараті».  _Куру_  також — назва
країни, столицею якої була _Індрапрастха_ — «Престол Індри» (на місці нинішнього
Делі).  У «Махабгараті»  це  країна _Куру_-_джанґала_  — «Ліс Куру» (від санскр.
_jangala_ — «ліс»  походить _джунґлі_), інакше  _Куру-кшетра_. Битва,  описана в
«Махабгараті»,  сталася  саме на Куру-кшетрі (між ріками  Сарасваті на півночі й
Дрішадваті на  півдні). За легендами, цар Куру колись обробляв  тут землю, через
що й назва _Курукшетра_ — «Поле Куру». Цар Куру був сином царя Самварани й дочки
бога Сонця —  _Тапаті_.  Перекази  мовлять,  що колись  Самварана  з родиною  та
підлеглими  мусив полишити рідні краї й оселився  у фортеці на горі, яку омивала
велика  ріка _Сіндгу_. З допомогою  мудреця  Васіштхи,  його  верховного  жерця,
Самварана отримав владу над усіма кшатріями-воїнами), символом його стали бичачі
роги. Доля Самварани  перегукується  з  долею Кия,  полянського (!) князя.  Куру
походив із династії Пуру, а Пуру — один із царів  Місячної династії, наймолодший
син Яяті від дружини-кшатрій<406>ки Шарміштхи; саме йому, а  не Яду, найстаршому
синові  від  дружини-брахманки,  Яяті  передав царський  трон.  Тобто  Куру  був
пауравом,  нащадком  Пуру.  Тут  може  критися  розгадка  етнонімів  _поляни_  й
_половці_.  Скажімо,  сучсний  чеський  термін  на  означення  нащадків  Пуру  —
_puruovci_.  А санскр.  _puru_ — «багато» тотожне  грец.  _полі_ (_політехнікум,
поліфонія,_поліклініка_  тощо),  то з  _пуруовці_  може утворитися  _пулуовці_ й
_половці_.  Деякі дослідники  схиляються до думки, що Дніпро в давнину називався
_Сіндгу,_Сінд,_Інд_.  Це  до  певної  міри підтримує  те, що в  низів’ях  Дніпра
існувала  Сіндика,  інакше  — _Сіндська_Скіфія_.  Ім’я  _Тапаті_,  дочки  Сонця,
дружини Самварани й матері Куру, перегукується з іменем найголовнішої  скіфської
богині  Табіті,  а ім’я  _Самварана_  означає  «Загороджувач», «Обгороджувач»  і
сходить до дієслівної основи _samvar_ — «обгороджувати», «обносити», «обгортати»
(СРС, 666). Тобто воно містить те саме _вар_ — «огороджене або укріплене місце»,
«загорожа»,  «насип»,  що  у назві _Сквара/Сквира_. Привертають увагу й численні
назви   в   Україні  на  _Кор_,  наприклад,  _Корсунь,_Керч,_Коростишів,_Кореїз,
Корець_,  а особливо _Коростень_,  древлянська  столиця,  назва якої цілком може
бути спорідненою з індійським _Курустхан_ — «Край/Країна Куру».

Тож не  дивно,  що  є  багато  чоловічих  імен з компонентом _Куру_, особливо на
означення представників  племені куру, які вславилися військовими подвигами. Той
же Карна (див. _Карнавіра_), окрім імені _Курувіра_ — «Герой куру/кауравів», мав
імена _Куруйодга_ — «Воїн кауравів», _Курупрітханапаті_ — «Син Прітхи  з племені
куру»; Бгішма  — воєначальник кауравів, якого після  його смерті заступив Карна,
_Куруваха_  —  «Примножуючий  славу  куру»,  _Курумукх’я,_Курупаті_  —  «Ватажок
кауравів»,  _Курушрештха_  —  «Найславетніший із кауравів»,  _Курукулашрештха_ —
«Найславетніший з роду куру» тощо (HN, 214–215).

_КШАЯДВІРА_—_«Царственний герой»,  від санскритської основи _kshi_ —  «правити»,
«керувати», «владарювати»  (HN, 211). Це  ім’я мають  троє ведійських божеств  —
Індра, Рудра (споріднений зі слов. _Род_) і Пушан (споріднене з укр.  _пишний_).
Індра —  небесний  владика і воїтель,  бог  грози  й  бурі, цар богів і  ватажок
небесного воїнства, Рудра — згодом ототожнюваний з  Шівою, і Пушан  —  божество,
пов’язане з сонцем і добробутом, покровитель худоби, шляхів і подорожніх.

_МАХАВІРА_—_«Великий  герой». Таке  ім’я  мав  засновник  джайнізму  — однієї  з
національних релігій Індії,  що виникла в VI  ст. до н.е., як і буддизм. Санскр.
_maha_ <407> (іран. _maza_) — «великий», «сильний», «могутній» винятково активне
в індійському іменотворенні. Приєднується до імен богів, творить назви й важливі
соціальні  терміни. _Махавішну_ — «Великий Вішну», _Махаґанґа_ — «Велика Ґанґа»,
_Махалакшмі_  —  «Велика  Лакшмі»,  _Махарама_ —  «Великий  Рама»,  _Махендра_ —
«Великий Індра», _Махачандра_ — «Великий Чандра». На означення Шіви: _Махабіджа_
—   «Великозерний»   (санскр.   _bija_  —  «зерно»,  «збіжжя»),   _Махаґріва_  —
«Великошиїй»  (санскр.   _griva_  —  «шия»),   _Махаджнянін_  —  «Великознавець»
(_jnyana_ — «знання»), _Махашакті_ — «Великосилий» (той самий елемент _шак/сак_,
що і  в  боспорських іменах  _Сакдей,_Сакта,_Ґосак,_Рахойсак,_Далосак,_Фосак_ із
Сіндики,  датованих ІІІ  ст. н.е.,  імені  половецького  князя  —  _Ґзак/_Кзак_,
українському терміні _козак_і назві _Сквира_). _Махадева_ (напис ІІ ст. з іменем
_Махадава_  знайдено  в Білгород-Дністровському)  і  _Махеша_  —  «Великий  бог»
(дружина Шіви мала ім’я _Махеші_ — «Велика  богиня»), якому тотожне  слов’янське
_Мокоша_.

Дурґа, дружина Шіви,  богиня-воїтелька і захисниця міст мала  ім’я _Махашвета_ —
«Великосвітла», «Великобіла»  (вона ж, в іншій  іпостасі, має ім’я _Махакалі_  —
«Великочорна»; жіноче ім’я _Швета_,  тотожне слов’янському  _Світлана,_Света_  й
нині  поширене в  індійців),  _Махаматрі_ —  «Велика  мати» (санскр.  _matri_  —
«мати»),  Вішну має ім’я  _Махатушіта_  —  «Великовтішний» (санскр. _tushita_  —
«вмиротворений»,  споріднене з  укр.  _тішити,_тішитися,_втішати,_втіха_  тощо),
_Махавараха_  —  «Великий  вепр»  (пор.  назву  _Варух_  на  означення  Дніпра),
_Махараджа_ — «Великий цар» (санскр. _raja_ — «цар» у формі _рай/рой_ споріднене
з українськими  прізвищами  _Рай/Рой_Райко/Ройко,_Раєнко/Роєнко_ тощо); Лакшмі —
_Махавідья_,  «Великовідаюча» (санскр.  _vidya_ —  «знання», «відання»);  Яма  —
_Махасатья_,  «Великосутній»  (санскр. _satya_  — «правда»,  «істина»,  «суть»);
Індра  —  _Махабала_, «Великосилий» (_bala_ той  самий компонент,  що і в іменах
_Балавіра,_Баладева_  на  означення старшого  брата  Крішни);  бог  вітру  Ваю —
_Махаваю_,   «Великий   Ваю»   (споріднене   з    укр.   _віяти_);   _Махарава_,
«Могутньоревий» —  цар  із  роду ядавів  (з них  походили  Крішна  й  Баладева),
тотожних  літописним ятвягам (санскр. _rava_ — «рев», «ревіння», «крик»). І нині
побутують   давні  імена  _Махакуліна_   —  «Високородний»   (пор.   Грінченкове
_пані_високого_коліна_,   тобто  «високородна»),   _Махаґірі_  —  «Велика  гора»
(санскр. _giri_ —  «гора»), _Махашала_ —  «Великоосельний»  (санскр.  _shala_  —
«приміщення», «кімната», «дім», «оселя» споріднене з укр. _зала_ та англ. _hall;
Махадгвані_  —  «Могутньозвучний» <408> (санскр. _dhvani_ — «звук»,  «бриніння»,
«дзвін» споріднене з укр. _дзвонити_, санскр. _dhvanati_ —  «звучати», «видавати
звуки», «відлунювати») тощо (HN, 234–243).

_Maha_ у  формі жіночого  роду —  _mahi_,  досл.  «велика»,  «розлога»,  означає
«земля». Воно  наявне у  воїнському імені  _Mahipa_ — «Захисник  землі», «Воїн»,
«Цар», спорідненому з українським прізвищем _Мазепа_ (ТРС, 166–176).

_НАРАВІРА_—_ «Герой серед мужів». Санскр. _nara_  — «людина»,  «чоловік», «муж»,
_nari_  — «жінка». Можливо, з ними й споріднене укр. _народ._Нара_, «Муж» — ім’я
Арджуна,  а  також  сина  мудреця  Вішвамітри (ім’я  _Вішвамітра_  засвідчене  в
боспорських написах).

_Nara_  поширений  компонент  в іменах  богів. _Нароттама_  —  «Найкращий  серед
мужів»,  _Нарахарі,_Наракесарін,_Нарасімха_ (_Нарасімха_  Рао, колишній  міністр
закордонних  справ  Індії,  як  і  Індіра  Ґанді,  почесний   доктор  Київського
Національного  університету  імені   Тараса  Шевченка)  —  «Лев  серед   мужів»,
«Винятково могутній» — Вішну; _Нарараджа_, «Цар людей» — Кубера, бог багатства й
охоронець півночі;  _Наруна_, «Проводир людей» — Пушан; _Нарабгу_, «Перебуваючий
серед людей»  —  Індра;  _Нарашанса_, «Славлений людьми»  —  Аґні;  _Нарадгара_,
«Тримачка людей» —  Земля тощо. Деякі поширені сьогодні імена постали з термінів
на означення царя: _Наранатха_ — «Правитель людей», _Наранаяка_ — «Вождь людей»,
_Нарапала_ — «Захисник людей», _Нарапаті_ — «Батько/Оборонець  людей»  тощо (HN,
276–278). Останнє ім’я споріднене з українським прізвищем _Нарбут_.

Відбитий компонент _nara_ і в індійських назвах, особливо річок (пор. українські
гідроніми       _Нараївка,_Нарастовиця,_Нережа,_Нересня,_Неретва,_Нерич,_Нервач,
Норин,_Норова,_Нора,_Норець,_Нурець_ тощо — СГУ, 383,  386, 391). За  уявленнями
індійців,  первісні води  називалися  _nara_  — «чоловік», «мужчина», «самець» і
були місцем перебування Брахми,  творця  світу.  Саме з цих вод, які уособлювали
первозданний хаос, творився упорядкований, налагоджений світ.

_ПАНЧАВІРА_  —«П’ятикратногеройський»,  «В  кого  мужності  на п’ятьох». Санскр.
_pancha_ — «п’ять» надзвичайно  вжиткове у  творенні індійських  імен,  зокрема,
богів:   _Панчанана,_Панчасья,_Панчавактра,_Панчамукха_,  «П’ятиликий»  —   Шіва
(чотири лики його дивляться в чотирьох напрямках, а один  — угору); _Панчамула_,
«П’ятиосновна»,  «П’ятикорінна»  —  Дурґа, дружина Шіви;  _Панчабана,_Панчашара,
Панчешу_,  «П’ятистрілий»  —  бог  кохання  Кама, син  Вішну  й  Лакшмі (тотожна
балтійській _Лайме_ та слов’янській _Ладі_) тощо.<409>

З  важливих  філософських,  соціальних  і  релігійних  термінів  варто  згадати:
_панчаджана_ —  5 різновидів  живих істот (боги,  люди, небесні  музики, змії  і
предки); _панчамріта_, «п’ять амріт» (_амріта_ — напій  безсмертя) — 5 підношень
божеству:  молоко,  кисле  молоко,  масло,  мед  і  цукор  (санскр.  _shakkar_);
_панчатапас_ (санскр.  _tapas_ споріднене  з укр. _тепло,_топити_) —  здійснення
покути серед п’яти вогнів  (чотирьох жертовних вогнів, орієнтованих за сторонами
світу, й сонця  згори);  _панчатва_  —  5  елементів  світобудови  (земля, вода,
вогонь,  повітря й ефір); _панчанґа_ — 5 частин дерева (корінь,  стовбур, листя,
квіти,  плоди); _панчаґав’я_ —  5 продуктів  корови  (молоко, сировотка, топлене
масло, сеча й гній),  що вважаються  священними,  наділені очищувальною магічною
силою і широковживані в ритуальних  дійствах; _панча-махаяджна_, «п’ять  великих
жертвоприносин» — щоденне  вшанування  домогосподарем (санскр.  _ґріхастха_  або
_ґехастха_—_ укр. _ґазда_) бога-творця Брахми,  предків, богів, духів  і  людей;
_панчаят_, «зібрання п’ятьох»  — традиційний виборний орган у селі для вирішення
громадських справ.

Входить компонент _pancha_ —  «п’ять»  і в  назви:  _Панчала_ — давня країна; як
засвідчують джерела, ядром народу панчалів було плем’я _куру_, інакше — _кріві_,
згадуване ще в «Ріґведі» (з панчалів походила Драупаді, спільна дружина  п’ятьох
братів-пандавів,  героїв  «Махабгарати»);  _Панчапандава-малаї_  —  «Гора  П’яти
Пандавів», _Панчадгара_ — «П’ятиструмкова» (ріка), _Панчаваті_, досл. «П’ятвиця»
—  частина священного  лісу Дандака, де перебували у вигнанні Рама й Сіта (місто
_Дандака_ засвідчене  в  ІІ-ІV ст. в Криму, біля нинішнього Севастополя); тут же
неподалік  озеро   _Панчапсара_,  «П’ять  апсар»  (апсари  тотожні  слов’янським
русалкам);  _Панчанада_,  «П’ятиріччя»   (річки   _Шатадру/Сатледж,_Віпаша/Біас,
Іраваті/Раві,_Чандрабгаґа/Ченаб_  і  _Вітаста/Джелам_  —  першими названі  давні
назви) — санскритська  назва  сучасного  Панджабу (перс. _panj_ «5»+_ab_ «вода»,
«ріка»).  У  боспорських  написах  засвідчено  чоловіче  ім’я  _Іраваді_,  назва
_Шатадру_  значеннєво  тотожна назві _Стоход_,  у  Криму  є  річка _Джальман_, а
_Чандрабгаґа_,  яку складають річки  _Чандра_ й  _Бгаґа_ (хінді  —  _Бгаґ_), має
українських  двійників:  річка  _Шандра_  на  Київщині  і   _Бог,_Буг_,   давній
_Ґіпаніс_, нині — _Південний_Буг_. Пор. також українські топоніми  й гідроніми з
елементом «п’ять». На  Київщині: _П’ятихатка,_П’ятирічка_ в Миронівському районі
(де й _Шандра_),  _П’ятигори_ — село  в  Тетіївському районі  на річці  Молочній
(йому  підпорядковане  й село _Одайпіль_, а в Індії чимало назв і <410>  імен на
_Удай_); _П’ятихатки_ в Криму й на  Дніпропетровщині, річки _П’ятигірка,_П’ятка,
П’ята,_П’ятна,_П’ятицька,_Беш-Байрак,_Бештерек,_Бешка,_Бешівська_ (тюрк. _беш_ —
«п’ять») тощо. Є певні підстави вважати,  що назва ріки _Пантикап_ тотожна назві
_Панджаб_,  а  назва  столиці   Боспорського  царства  —  _Пантикапей_  і  назва
_Панталія_  теж  містять у  своїх  назвах  компонент  «п’ять», який  у  передачі
античних авторів прибрав форми  _pant/pent_ (пор. сучасні _пентаграма,_Пентагон_
— «П’ятикутник» тощо).

_ПРАВІРА_ —«Могутній герой». Санскр. _pra_ — префікс, посилює значення основного
слова,  відповідає  українським  префіксам  _пра_  в  словах _праліс,_правічний,
прабатько,_прадід_ (пор. одне з імен Бгішми  — _Прапітамаха_, тобто «Прадід») та
_пре_  (_прегарний,_предивний,_пресвітлий,_пречудовий_) і  має значення  «дуже»,
«винятково», «надзвичайно». Наприклад, в іменах _Прабала_ — «Винятково сильний»,
«Предужий», що його мав  син Крішни (той  самий компонент _bala_, що  і в іменах
_Балавіра,_Баларама,_Баладева,_Балабгадра_);  _Прахаста_, «Могутньорукий» — ім’я
радника Равани («Ревуна»), супротивника царевича Рами; (санскр. _hasta_ — «рука»
споріднене з укр. _кисть_); _Пракірті,_Прашравас_(санскр. _shravas_ тотожне укр.
_слав_),_Праяшас_  —  «Преславний»; _Прапалін,_Прапалак_  —  «Могутній захисник»
(санскр.  _palak_ відповідає слов.  _полк_ у князівських  іменах  _Святополк_  і
_Ярополк_); _Правара_ — «Найкращий муж» (радник Крішни) тощо.

Ім’я  _Правіра_   семантичний  двійник  таких  імен  з  компонентом  _vira_,  як
_Махавіра,_Балавіра,_Сувіра_; два останні імені відбиті в українському іменнику,
особливо, _Балавіра_  (_Бальвір,_Балвір,_Балбир,_Балбиренко_).  Ім’я  _Правіра_,
яке тлумачиться  і  як  «Правитель», «Цар», мали син та онук Пуру,  наймолодшого
сина  Яяті й  Шарміштхи, що йому  Яяті віддав престол (Яяті був  і батьком Яду).
_Правіра_   входить   компонентом  в  імена:   _Правіравара_  —  «Найкращий   із
героїв/царів», _Правірабаху_ —  «Могутньорукий герой» (санскр. _bahu_  — «рука»)
тощо.

_ПРІТХВІРА_—_«Богатир  Землі», «Герой (всієї)  землі». Санскр. _prithi,_prithvi,
prithivi_ — «земля», досл.  «широка», «простора». Ім’я  _Прітхіві_ (_Прітхві_) у
ведах має богиня Землі, нерозривно пов’язана з Дьяусом-Небом (тотожний грецькому
Зевсові). Вони — первісна подружня пара (_Прітхіві_ —  дружина, мати,  _Дьяус_ —
чоловік, батько), першопочатково злита воєдино, а потім  розділена. Уявлення про
матір-землю властиве багатьом народам, і українському також. Шанується  як  мати
богів і <411> всіх живих істот, виступає  в образі корови (як і дружина  Зевса —
_Гера_), а  Дьяус — бика (як і  Зевс). В епосі  вона — мати Сіти,  дружини Рами,
героїні «Рамаяни»,  народженої  з борозни під  час ритуальної оранки. У  пуранах
(билинах) —  дочка  міфічного  першоцаря  Прітху, згадуваного  ще  в  «Ріґведі».
_Прітху_  також  —  одне  з імен  Шіви.  Індійський іменник знає багато  імен  з
_pritha,_prithu,_prithi:_Прітхула_  — «Великий», «Дужий», «Могутній»  (пор. укр.
прізвище  _Притула;_ла_  —   суфікс,   творить   прикметники   від   іменників);
_Прітхулауджас_  (_prithula_ + _ojas_ «сила»)  — «Могутньосилий»; _Прітхушравас_
(синоніми _Прітхукірті,_Прітхуяшас_) —  «Широкославний», «Земнославний» (санскр.
_шравас_  тотожне слов. _слав_). Таке ім’я мають персонажі в «Ріґведі» й  епосі,
зокрема, змій Шеша, пов’язаний з Вішну та Баладевою.

_РАҐХУВІРА_ —«Герой з роду Раґху». Рама, сьома аватара Вішну, син царя Дашаратхи
й цариці Каушальї, чоловік царівни Сіти,  герой «Рамаяни». Раґху — прадід  Рами,
ідеальний і могутній  цар, що не знав поразок у битвах, за  ним названа  Сонячна
династія  царів.  Один  із  царів,  якого слід згадувати  в ранковій  і вечірній
молитвах. Цій династії царів присвячена «Раґху-вамша» — епічна поема Калідаси (V
ст.), перекладена українським  санскритологом Павлом  Ріттером (1872–1939),  але
досі не видана. Ім’я _Раґху_ мав і син Будди.

Нащадки  Раґху  означаються  терміном  _raghava_—_«_раґхави_».  Є багато  імен з
_Раґху_, здебільшого на означення Рами: _Раґхукумара_ — «Син Раґху», _Раґхумані_
—  «Коштовність  раґхавів»,  _Раґхунандана_  —  «Нащадок  Раґху», _Раґхунаяка_ —
«Ватажок  раґхавів»,  _Раґхунатха_ —  «Цар  раґхавів»,  _Раґхутілака_ —  «Окраса
раґхавів», _Раґхуттама_ — «Найкращий з раґхавів», _Раґхувамші_ — «З роду Раґху»,
_Раґхава_ — «Нащадок Раґху»,  _Раґхавендра_ — «Індра (тобто Цар)  раґхавів» тощо
(HN, 326–327).

Схоже,  ім’я  _Рахойсак_  боспорських написів ІІІ ст.  із Сіндики на Таманському
півострові —  різновид  імені _Раґху_.  Очевидно,  боспорське  _Рахой_ — грецька
передача  індійського  _Раґху_.  Якщо  зважити,  що  компонент  _сак_   тотожний
санскритському  _шак_   і  означає  «могутній»,   ім’я  _Рахойсак_   тлумачиться
«Раґхумогутній», «Могутній, як  Раґху», що теж  може стосуватися Рами.  Якщо все
так,  то з’являються нові українські факти щодо Рами. Тим  більше, що боспорські
написи фіксують жіноче ім’я  _Касалія_, а матір Рами звали _Каушалья_. Не слід і
забувати,  що  епічний  Рама  іноді  ототожнюється  зі  старшим  братом  Крішни,
Баладевом, що мав і ім’я _Баларама_ або просто _Рама_. А імена _Ба_<412>_ладева_
й _Балавіра_ досить рясно відбиті в запорозьких козаків.

_РАНАВІРА,_хінді _РАНВІР_ — «Герой битви».  У  пенджабському  варіанті  _РАНБІР_
його  мав популярний  індійський  кіноактор  і  режисер  Радж Капур (1924–1988),
справжнє  ім’я якого  —  _Ранбіррадж_ Капур (в  українських  прізвищах, як  і  в
індійських іменах, наявні два  варіанти компонента —  _вір_ і _бир_,  наприклад,
_Балвір_ і _Балбир_ у запорозьких козаків).

Санскр. _rana_ — «битва»,  «боротьба», «війна», поширений компонент у  чоловічих
воїнських  іменах:  _Рана,_Ранака_  — «Воїн»,  «Цар»  (є жіноче  ім’я  _Рані_  —
«Цариця»; обидва імені постали з терміну на означення царя і цариці); _Ранапрія_
— «Битволюб» (_прія_ споріднене  з укр.  _приємний_  —  «любий»); _Ранакушала_ —
«Вправний  у  битві»  (_кушала_  споріднене  з  рос.  «искусный», «искушенный»);
_Ранадева,_Ранасвамін,_Ранеша_, — «Бог битви», імена Шіви; _Ранадурґа_  — «Дурґа
битви», тобто «Богиня  битви»  (_Дурґа_ —  дружина  Шіви, богиня-воїтелька; ім’я
_Дурґадеві_ засвідчене  на  теренах  України  в  IV ст. до н.е.); _Раналакшмі_ —
«Лакшмі битви», тобто «Богиня удачі в битві» (_Лакшмі_ —  дружина Вішну,  богиня
щастя, багатства,  сімейної  злагоди й  везіння, тотожна  балтійській  Лайме  та
слов’янській Ладі);  _Ранашура_ — «Герой битви» (ім’я _Шура_ мав предок Крішни);
_Ранадгіра_,  хінді  _Рандгір_ —  «Мудрий  у битві»  (ім’я_Дгір_  тотожне  імені
київського  князя  —  _Дір_);  _Ранаджіта_  — «Битвозвитяжний».  Таке  ім’я  мав
_Ранджіт_ Сінх  (1780–1839) — національний герой  Пенджабу й творець  незалежної
сікхської держави. У козаків воно відбите як прізвище — його, зокрема, мав козак
Джерелівського куреня (Кубань) Семен _Ранджида_ (РЗВ, 24).

_САВІРА_—_«Геройський».  Санскр. _sa_  —  суфікс, частий  в  індійських  іменах,
виражає  сумісність, спільність, спрямованість,  наділеність чимось. _Савір’я_ —
«Наділений геройством», «Мужній»; _Сабала_  — «Наділений силою» (те ж _бала_, що
і  в іменах _Бала,_Баладева,_Балабгадра,_Балавіра_ тощо); _Сачару_ —  «Наділений
вродою» (_чару_ споріднене з  укр.  _чарівний_); _Саґні_ — «Причетний  до вогню»
(один із різновидів  жерців; _аґні_ тотожне укр. _вогонь_); _Сахара_ — «Подібний
до  Хари» (_Хара_ — ім’я Шіви, відбите в іменах запорозьких козаків _Хар,_Харко_
та   прізвищах_Харенко,_Харовський,_Харченко_  тощо;   _Сахарша_  —   «Наділений
радістю» (_харша_  споріднене з укр.  _хороший_);  _Саварна_ —  «Співплемінник»,
«Належний   до   одного   стану»;   _Сапінда_   —   «Співстанник»,  «Співродич»,
«Співплемінник»  (_пінда_  — ритуальні кльоцки  при  поминальних  обрядах;  коло
родичів,  які  спільно  приносили  кльоцки  в  пожертву предкам (батьку,  діду й
прадіду),   озна<413>чалося   як    _сапінда_,    досл.   «однокльоцник»   (пор.
_однокашник_).

_САҐАРАВІРА_—_«Морський  герой».  Санскр.  _sagara_  —   «море»,  «океан».  Ім’я
_Саґара_ мав легендарний  цар Сонячної династії,  60 тисяч синів якого  спопелив
прокльоном  за  неповагу  до  себе мудрець  Капіла.  Їх оживила  своїми  водами,
спустившися з  неба, священна  Ґанґа,  яка має назву  _Саґараґа_  —  «Плинуча до
моря». Ім’я _Саґараґасута_ — «Народжений Са_ґ_ара_ґ_ою (тобто Ґанґою) має Бгішма
— могутній воїн, воєначальник кауравів (укр. _Бушма,_Бушмака_), який, за міфами,
народився  від  річки-богині  Ґанґи.  _Саґарадатта_  — «Даний  морем», «Моредан»
(санскр.  _datta_ — «даний»,  тотожне слов. _дан_); _Саґарапала,_Саґарапалака_ —
«Захисник океану/моря»  (санскр. _palaka_,  хінді _palak_  — «оборонець» тотожні
_полк_ в іменах _Ярополк_ і _Святополк_).

Компонент   _Саґара_  досить   частий  у  творенні   імен  богів:   _Саґаралая_,
«Мореосельний»  — Варуна, бог моря і  водних просторів (санскр.  _var_—  «вода»,
_una/un_  —   суфікс,  що  і  в  укр.  _бігун,_гризун,_ревун,_співун,_цвіркун_);
_Саґарашая_,   «Сплячий  на  океані»   —  Вішну   (він   спочиває  на   світових
першопочаткових водах); _Саґарасуну_, «Син  океану»  — Місяць  (санскр. _sunu_ —
«син»;  за міфами,  Місяць  народився  з Молочного  океану,  коли боги  й  асури
сколочували  його, щоб  повернути втрачені під час потопу скарби); _Саґаранемі_,
«Оточена океаном» — Земля.

Є  і жіночі  імена  з  компонентом  _Саґара_, наприклад, _Саґарі,_Саґаріка_,  «З
океану постала», «Морська» на означення Лакшмі.

_САДАВІРА_—_«Вічногерой». Санскр. _sada_  — «завжди», «постійно», «вічно»  (рос.
_всегда_).   Досить  активний   компонент  у   творенні  імен,  зокрема,  богів:
_Садайогін_,  «Вічнойог»  (рос.  «Всегдайог») —  Вішну або  Крішна;  _Сададана_,
«Вічнодайний» —  назва  слона  Індри  (санскр.  _dana_ споріднене з укр. _дання,
данина_, а  слон  — символ достатку); _Садананда_,  «Вічнорадуючий», _Садашіва_,
«Вічномилостивий»  —  Шіва (як жіноче  ім’я  може означати «Вічношівина»,  тобто
«Вічна дружина  Шіви» — Дурґа); _Сададурґа_, «Вічна Дурґа» — ім’я дружини  Шіви,
богині-воїтельки; _Садабгуджа_, «Завждирука»,  тобто «Могутня» —  Дурґа,  яка  в
своїх вісьмох  руках тримає різноманітну зброю;  _Садачандра_,  «Вічний Чандра»;
санскр. _chandra_  —  «місяць»  споріднене  з  українськими  прізвищами _Шандра,
Шандрук,_Шандровський_  та  назвами   _Шандра_  (річка  й  село  на   Київщині);
_Садаґаті_, «Завжди йдучий» — Сонце або бог вітру Ваю (пор. укр. _вію,_віяти_, а
санскр. _gati_ — «йдучий», «крокуючий»  споріднене з  рос.  _шагать_). Популярне
воїнське й царське ім’я _Сададжіт_ — «Вічнозви<414>тяжний». Назви _Садаканта_  —
«Вічнолюба», _Саданіра_ — «Вічноплинна» мають річки, згадувані в давніх джерелах
(HN, 349).

_САМАРАВІРА_—_«Герой битви».  Санскр.  _samara_ —  «боротьба», «битва», «війна»,
часте  в  іменах.  Тож  _Самаравіра_  —  синонім  до   імені  _Ранавіра_,  як  і
_Самараджіта_   до    _Ранаджіта_   (укр.    _Ранджида_)   —   «Битвозвитяжний».
_Самарасінха_,  «Лев   битви»  (лев  —  символ  могутності  і  уособлення  царя,
правителя). Ім’я _Самара_ мала низка міфічних й епічних персонажів. Як компонент
виступає в  іменах  богів:  _Самарендра_  — «Індра  війни», тобто  «Бог  війни»;
_Самарамардана_, «Смертельний у  битві» — Шіва  (санскр.  _mardana_ споріднене з
укр_._мерти,_вмирати,_смерть_). Військовий термін  _самарамурдган_ — «центр бою»
(досл. «обличчя бою») цікавий тим, що виявляє деякі несподівані нюанси. Зокрема,
той, що санскр. _murdhan,_murdha_ — «лик»,  «обличчя» споріднене з укр. _морда_,
яке в слов’янських мовах  прибрало дещо  негативного відтінку,  а  в санскриті й
сучасних  індійських  мовах  цілком  нормальне слово.  З іншого  боку,  _мурдга_
споріднене зі  словом  _мурті_  — «зображення (бога)», досл.  «лик  (бога)». Тож
індійське прізвище  _Крішнамуртін,_Крішнамурті_,  яке означає «Лик  Крішни»  або
«Втілення Крішни» (саме  слово _крішна_ означає  «чорний», а Крішна зображається
темносинім) — цілковитий семантичний двійник російському прізвищу _Черномирдін_,
що його, зокрема, має нинішній посол Росії в Україні.

У зв’язку з воїнським іменем _Самара_ цікаво, що в Україні є низка назв _Самара,
Самарка,_Самарева,_Самарська,_Самарчак,_Самарчук_  тощо,   особливо  в   басейні
Дніпра,  Сіверського Дінця  й Азовського  моря, тобто  якраз  там, де фіксуються
індоарійські  сіндо-меотські  племена (СГУ,  485). На  означення  Самари,  лівої
притоки Дніпра, подано форми  _Сомар_ і _Свята_Ріка_, а це може свідчити за  те,
що в  назві відбився священний для ведійських індійців трунок —  _сома_ і  що ця
річка відігравала  важливу роль в уявленнях насельників Давньої України. В Індії
є  річки, у  назви  яких входить  слово  _сома:_Сомалата,_Сомавалларі_  —  назви
священної для індійців ріки Ґодаварі;  _Сомасута,_Сомодбгава_ — назви  священної
ріки Нармади; _Сомасіндгу_ (також ім’я  Вішну), де _sindhu_ — «ріка», «Сінд», за
якою названі сінди та їхня  країна  Сіндика (їх на терені історичної Украни було
навіть дві,  одна —  в низів’ях Дніпра,  друга — на теперішній  Кубані). Саме із
_Сіндгу_,  через іранське посередництво, Індія стала відома світові  під назвами
_Хіндустан,_Індостан,_Індія_.

_Сома_ також  — інше ім’я Чандри-Місяця, а в  Україні  досить рясно <415> назв і
прізвищ на _Шандр_, спорідненого з інд. _Чандра_ — «Місяць».

_САНТАВІРА_—_«Святий герой», «Герой-подвижник».  Санскр. _santa_  — «подвижник»,
«відлюдник», «набожна  людина». _Санта_  звали батька  царя  _Шраваса_.  Санскр.
_shravas_ тотожне нашому _слав_ в іменах і назвах, тобто _Шравас_ — це _Слава_.

Імен із компонентом _Санта_ небагато.

_САРВАВІРА_—_«Всегерой». Санскр. _sarva_ — «все», «весь», «цілий».  Ім’я _Сарва_
мають Крішна,  Вішну  й  Шіва,  а також  ріка, згадувана  в  пуранах.  З Крішною
пов’язані    імена   _Сарва-дашарха-ґарта_   —    «Захисник   усіх    дашархів»,
_Сарва-ядава-нандана_  — «Нащадок усіх  ядавів». Особливо  поширений компонент в
іменах Шіви: _Сарвада_  —  «Вседайний»,  _Сарвадева_ — «Всебог», _Сарвадгарін_ —
«Вседержитель» (_dharin_ — «держець»,  «тримач»), _Сарвапавана_  — «Всеочисник»,
_Сарваваса_  — «Всеосельний», «Повсюдний» (санскр.  _vasa_ споріднене  зі  слов.
_весь_  — «село»), _Сарвавадін_ — «Всевідаючий»,  «Всевідо»  або «Всеповідуючий»
(пор. укр. _відати_, яке має значення і «знати», і «оповідати»);  Дурґа, дружина
Шіви:  _Сарвеші,_Сарвешварі_   —  «Богиня  всіх»,  _Сарвані_  —  «Вседосконала»,
_Сарваджня_  — «Всезнаюча»  (санскр.  _jnyana_,  синонім — _vidya_, тотожне укр.
_знання_, синонім — _відання_) тощо (HN, 374–376).

З   інших   імен:   _Сарвашравас_  —   «Всеславний»,  «Всеслав»;   _Сарвакарма_,
«Всечинець»,  «Всероб»  —  внук  ведійського  царя  Судаса;  _Сарва-кама-дуґха_,
«Всіма-бажаннями-дійна» (санскр. _dugha_  від санскр. _duh_ — «доїтися», «давати
молоко», а також — «сповнювати бажання») — ім’я чарівної корови,  дочки Сурабги,
праматері корів. Чотири доньки-корови Сурабги живуть у чотирьох сторонах світу й
підтримують кожна  свою сторону.  _Сарва-кама-дуґха_ підтримує  північну сторону
світу — найбільш  благочестиву, охоронцем якої є Кубера, бог  багатства. Батьком
Кубери й Равани був  мудрець _Вішравас_ (слов. _Віслав,_Веслав_, жіночий варіант
— _Віслава_); бог кохання Кама, ім’я  якого відбите в іменах боспорських  цариць
_Камасарія_  і  _Комосарія_  (IV  ст. до  н.е.),  має  і  ім’я  _Сарватапана_  —
«Всепалитель» (санскр.  _tapana_ — «жара»,  «спека»  від  санскр. _tap_ —  «бути
гарячим», «гріти», споріднене з  укр. _топити_—_«розводити вогонь»,  «нагрівати»
й_тепло,_теплий_); _Сарвадаман_ — «Всескоряючий»,  син царівни Шакунтали й  царя
Душ’янти, за  іншим іменем якого —  _Бгарата_ названа країна, відома світові  як
Індія.

_САТАВІРА_  —  «Істинний   герой».  Санскр.  _sata_  —   «дійсний»,  «істинний»,
«справжній»,  «надійний», споріднене з укр. _суть_  — «істина», <416>  «правда»,
_посутній_  —  «істинний»,  «справжній».  Досить  поширений компонент в  іменах:
_Сатачіта_  —  «Істинномудрий»,  _Сатадева_  —  «Істинний  бог»,  _Сатапала_   —
«Істинний захисник», _Сатарупа_ — «Справді прекрасний», _Сатавант_ — «Правдивий»
тощо.  За своїм предком Крішна мав  ім’я _Сатвата_, а  ядави-данави й собі мають
назву  —  _сатвати_,  тобто  «чеснотливі»,   «істинні»,  «правдиві».  Балтійські
ятвяги-дайнови теж мають третю назву — _судовити,_судова_.

Ім’я _Саті_  (жіноча  форма  від  _sata_)  —  «Істинна»,  «Віддана» мала  донька
бога-отця  Дакші, яка  всупереч  батьковій волі забажала вийти  заміж  за  Шіву.
Розгніваний Дакша  не  запросив  Шіву  на  жертвоприносини,  а  Саті від  ганьби
кинулася в жертовне багаття. Знетямлений Шіва відтяв Дакші голову і  з безживною
дружиною на руках почав несамовитий  танок. Щоб  припинити його,  Вішну розітнув
тіло Саті на 50 частин, які впали в різних частинах землі й стали місцями прощі.
Згодом Саті відродилася до життя вже як Ума, дружина Шіви.

Терміном  _саті_ означається чеснотлива  дружина,  віддана чоловікові,  а  також
звичай  самоспалення  вдови  на  поховальному  багатті  загиблого  чи  померлого
чоловіка (заборонений законодавчо 1829 р.).  З компонентом _Саті_ утворено низку
імен,  зокрема,  на  означення Шіви: _Сатінатха_ — «Владика Саті»,  _Сатіндра_ —
«Індра (тобто Цар) Саті» тощо.

_САУВІРА_  —«Сувірин»,  «Належний  Сувірі».  Див.  _СУВІРА_.  Елемент  _Саувіра_
найчастіше  входить  в   імена   на   означення   Джаядратхи,  знаменитого  царя
сіндів-сувірів,  ім’я якого означає «Переможна колісниця».  Джаядратха — один із
претендентів  на  руку царівни Драупаді, яка  стала  спільною  дружиною  п’ятьох
братів-пандавів,  оскільки змагання на її сваямварі виграв Арджун, наймогутніший
із пандавів.  Джаядратха  і  його плем’я билися проти пандавів на боці кауравів.
Оскільки  його  країна мала назви _Сіндгу_ й  _Саувіра_,  як  і  його  народ, то
Джаядратха мав імена _Саувіраджа_  — «Народжений Сувірою», _Саувірараджа_ — «Цар
Саувіри (країни)»,  _Сіндгупаті_ — «Владика  Сіндгу  (країни)», _Сіндгураджа_  —
«Цар  Сіндгу», _Сіндгу-саувіра-бгарта_ — «Захисник сіндгу-сувірів» тощо. Є також
жіноче ім’я _Саувірі_ — «З роду  Сувіри»  або  «Сувірка» чи «Сіндянка» (HN, 384,
389).

Нагадаємо, що в античні часи на  теренах історичної України  існувало дві країни
сіндів  (Сіндики):  на  Таманському  півострові  і  в низів’ях Дніпра  (Сіндська
Скіфія).  Тутешні  сінди  виявляють спорідненість  з українськими  сіверами,  що
підтверджує: українські сінди мали другу назву _сувіри_, як і в Індії.<417>

_САХАСРАВІРА_ —«Тисячосилий герой».  Санскр. _sahasra_  —  «тисяча»,  найчастіше
вживане  для  означення найголовніших  богів,  особливо Вішну: _Сахасрабгуджа_ —
«Тисячорукий» (таке  ж  ім’я  має  і  Дурґа,  дружина  Шіви);  _Сахасрадріша_  —
«Тисячозорий» (санскр. _drisha_ споріднене з укр. _зрити_ — «бачити» та  _зір_);
_Сахасраджіт_  — «Тисячопереможний»; _Сахасракша,_Сахасранетра_  —  «Тисячоокий»
(санскр.   _aksha_,   хінді  _ankh_  тотожні   укр.   _око_);  _Сахасранама_   —
«Тисячоіменний»  (санскр.   _namah_   —  «ім’я»,  «назва»   споріднене  з   укр.
_найменування_, англ. _name_); _Сахасрапада_ — «Тисячокрокий» (санскр. _pada_  —
«нога»  споріднене  з укр. _п’ята_);  _Сахасрамурдган_  — «Тисячоликий» (санскр.
_murdha,_murdhan_ — «обличчя», «голова», «лик» споріднене з укр. _морда;_murdha_
тотожне санскр.  _murti_ — «зображення», «подоба»,  «образ».  Інд. _Крішнамурті,
Крішнамуртін_ (_крішна_ — «чорний»)  тотожне укр. _Чорномаз_ (_маз_ споріднене з
хінді _mukh_ — «обличчя», «голова», «лик», пор. _чумазий_ — «темноликий»).

Шіва має імена  _Сахасрада_ —  «Тисячодайний»,  _Сахасрахаста_  —  «Тисячорукий»
(санскр. _hasta_ «рука»  = укр.  _кисть_);  _Сахасралочана_ — «Тисячооокий». Бог
Індра:    _Сахасраґу_   —   «Тисячокоровий»,    «Тисячобикий»,    _Сахасранаяна,
Сахасрачакшус_  — «Тисячоокий»;  Сонце:  _Сахасрарчіс,_Сахасрамшу,_Сахасрабгану,
Сахасракара_ — «Тисячопромінне» тощо (HN, 351–352).

_СУВІРА_ —«Могутній  герой».  Санскр.  _su_ (іран. _hu_, грец. _eu_) —  префікс,
надає  основному  слову вищу  якість  і означає  «дуже»,  «вкрай»,  «винятково».
_Сувіра_ — ім’я Шіви й Джаядратхи, царя сіндів-сувірів. Його мають міфологічні й
епічні персонажі: сини царів _Девашраваса_ (слов. _Девослав,_Дивослав_), Шібі та
Дьютімана.  Український   відповідник   —   ім’я  _Севір_.   Ім’я  _Сувіра_  мав
родоначальник племені  сувірів, яке в епосі ототожнюється з сіндами, тому країна
сіндів  — _Сіндгу_ має і назву  _Саувіра_ — «Країна Сувіри». Етнонім _сувіри_, в
свою чергу, тотожний етнонімам _кімери_ й _сівери_.

Елемент _Su_ винятково  вжитковий в  індійських іменах, тому наведемо лише деякі
приклади: _Сушравас_ — «Преславний»  (слов.  _Сеслав_);  _Супрія_  —  «Винятково
приємний»; _Суґріва_ — «Прекрасношиїй» (ім’я коня Крішни,  де  санскр. _griva_ —
укр.  _шия,_грива_); _Суґопта_ — «Могутній захисник» (пор. укр. прізвища _Хопта,
Гоптар_); _Субала_  — «Могутньосилий» (те саме _bala_ — «сильний», «дужий», що і
в  іменах_Баладева,_Балавіра,_Балабгадра_ й українських прізвищах _Баль,_Балвір,
Балбир,_Балбиренко,_Болудей,_Білдей_ тощо);  _Субгадра_ — «Винятково чеснотлива»
(ім’я сестри Крішни й Балавіри; _bhadra_ має і форму _bhadraka_, а в <418> Криму
є річка _Бадрак_); _Субграта_ — «Справжній  брат»  (санскр. _bhrata_ —  «брат»);
_Сучандра_  — «Прекрасний  Місяць» (пор. укр. прізвище  _Шандра_  й похідні  від
нього,  а  також  річку й село _Шандра_  на  Київщині); _Судас_  —  «Щедрий  (на
пожертву  богам)»,  пор. сучасні  українські прізвища _Судас,_Сдасюк;_Судева_  —
«Істинний бог» (санскр.  _deva_,  хінді  _dev_  — «бог» в українських  прізвищах
відбите  як  _дей_,  наприклад,  санскр.  _Баладева_,  хінді  _Бальдев_  —  укр.
_Болудей,_Білдей_);  _Судгіра_ —  «Премудрий» (санскр. _dhira_,  хінді _dhir_  —
«мудрий» споріднене з  іменем  київського  князя  —  _Дір;_Sudhir_ тотожне  укр.
_Сидір_);  _Судіпта_  —  «Винятково  сяючий»   (пор.  укр.  прізвище  _Диптан_);
_Сухаста_  —  «Прекраснорукий»  (санскр.  _hasta_  —  «рука» споріднене  з  укр.
_кисть_);  _Сухріда_ — «Винятково щирий/душевний»  (санскр. _hrida_ споріднене з
укр. _серце_ та англ. _heart_); _Суджала_ — «Прекрасноводий» (пор. укр. _Супій_,
при тому, що в санскриті _peya_ — «вода», досл. «те, що п’ють»; пор. також назву
скіфської святині на Південному Бузі — _Ексампей_); Санскр. _jala_,  хінді _jal_
—  «вода» відбите  в кримських назвах  _Джолман_ (ручай) і  _Джалман_ (населений
пункт). Очевидно,  сюди  ж і _Ялта_, що має і форму  _Джаліта_  — тоді ця  назва
означатиме «Водна»,  «Щедра  на воду». У  Пенджабі річка  _Джелам_); _Суджата_ —
«Шляхетнородий», Шляхетнорода» (значеннєво тотожні іменам _Євген_  і _Євгенія_);
_Сукшатра_ — «Могутньосилий» (санскр. _kshatra_, хінді  _kshatr_, іран. _hshahr_
—  «сила»,  «влада», «воїнський стан», з якими  споріднене наше _цар_ і численні
прізвища  _Цар,_Царко,_Царик,_Царук,_Царчук,_Царенко,_Царченко,_Цариченко_ тощо;
предки теперішніх носіїв цих прізвищ належали до кшатрійського, тобто воїнського
стану); _Сумідга_ —  «Щедродайний» (санскр.  _midha_ — «пожертва»,  «підношення»
споріднене з укр. _мзда_) тощо (HN, 403–428).

_СУРАПРАВІРА_  —«Наймогутніший серед  богів». Таке ім’я мав  син  Аґні  — _Тапа_
(споріднене  з укр.  _тепло,_теплий,_теплота_  тощо).  Санскр.  _sura_,  тотожне
_deva_, — «бог», а також  «Сонце-Сур’я». Щодо _pravira_ див. _ПРАВІРА_. _Сура_ в
індійській міфології — богиня  хмільного  напою, дочка бога Варуни,  покровителя
царської влади й воїнського  стану,  тотожного Дажбогові.  _Сура_  й  сам  напій
(_суриця_  «Влесової  книги») —  його  вживали  тільки  царі  й  воїни.  Відомий
лікар-фітотерапевт Євген Товстуха з Яготина вважає  суру-сурицю священним напоєм
праукраїнців і подає кілька відновлених рецептів його (УНМ, 317–321).

Ім’я _Сурі_ — «Сонцева», «Богосонцева» має Кунті, дружина  царя Панду (пор. укр.
прізвище  _Пандай_  і  річку  _Панда_  в  Криму),  батька  <419>  пандавів,  яка
непорочно, ще до заміжжя народила від Сонця-Сур’ї могутнього воїна Карну, котрий
бився проти пандавів, тобто своїх братів.

_Сура_ — активний компонент у  творенні  імен, зокрема:  _Сураґірі_  (синонім  —
_Деваґірі_) — «Гора  богів» (санскр. _giri_  тотожне укр.  _гора_); _Сурапрія_ —
«Любий  богам»  (санскр.  _priya_  споріднене   з   укр.  _приємний,_приязний_);
_Сурамітра_ (синонім — _Девамітра_) — «Бог Мітра» (_Мітра_ —  ще ведійський  бог
Сонця і Мирного договору на слов’янському грунті  прибрав форми _Мир_ і відбився
в українських  іменах  _Радомир,_Яромир,_Мирослав,_Володимир_, назвах _Миргород,
Миропіль,_Мирогоща,_Миронівка_   і  в   терміні  _мир_  на  означення  громади);
_Сурананда_  — «Утішливиця богів» (ріка,  пор. в Україні  численні  ріки  _Сура,
Сурка,_Сурова,_Сурів,_Суржа,_Суржівка,_Сурачин,_Суропата,_Сурмиця,_Сурмачка_
тощо (СГУ, 540); священна Ґанґа має назви _Сурадгуні_ — «Ріка богів», _Сурала_ —
«Божа»,  «Належна   богам»,  _Суранімнаґа_  —  «Ріка  богів»,   _Суравахіні_   —
«Суроносна», _Сурішварі_ — «Богиня богів»  тощо);  _Сурапаті_ — «Ватажок богів»,
Індра  (санскр. _pati_ споріднене з  укр. _батько_,  рос. _батя_);  _Сурастрі_ —
«Божественна жінка»,  «Красуня»  (санскр.  _stri_  — «жінка»  споріднене з  укр.
_сестра_); _Суравара_  — «Муж  серед богів» (санскр. _vara_  — «муж», «чоловік»,
«жених»,  «самець»,  споріднене  з  _vira_,  відбите  в назві  _Сквира/Сквара_);
_Сурендра_  —  «Цар богів»  (ім’я  _Індра_  може вживатися  і  в значенні  _Цар,
Владика_, оскільки Індра  був царем богів і  ватажком небесного воїнства). Імена
із _Сура_, окрім Індри, мають Вішну, Шіва, Дурґа, Брихаспаті, Варуна, Аґні, інші
найголовніші боги й персонажі індійської міфології (HN, 419–422).

_ТАНАВІРА_ —«Могутній статурою». Санскр. _tana_ — «тіло», «статура».

_ТРІЛОКАВІРА_ —«Богатир трьох світів», «Герой на три світи». Таке ім’я одного  з
буддійських божеств. Санскр. _triloka_  (_tri_ —  «3»,  _loka_ —  «світ») — «три
світи», «трисвіття». В індійській міфології три сфери світобудови — небо,  земля
і повітряний простір між ними. Найбільш важливою вважалася проміжна сфера — вона
з’єднувала небо  й  землю.  Кожна сфера може й собі  поділятися на  3 частини. В
індійській міфології  частий поділ  на трійки: _трімурті_  —  божественна трійця
(Брахма-творець,  Вішну-захисник  і  Шіва-руйнівник),   що  втілює  давню   ідею
троїстості і триєдиності божественних сил (пор. слов. _Триглав,_Троян,_Трійця_);
_трішула_  («тришило») — тризуб,  у якому праве вістря —  Брахма, ліве  — Вішну,
середнє — Шіва; _Тріпура_ («Тримісто») — три колись окремі міста асурів, зведені
в одне,  яке зруйнував Ші<420>ва вогненною стрілою (назва _Тріпура_ споріднена з
назвою  _Трипілля_) тощо. У «Ріґведі» відбито уявлення про два світи  — земний і
небесний.

Компонент  _triloka_  входить у  важливі  соціальні, релігійні терміни,  назви й
імена  божеств,   надто   Шіви,  який   і  зображається   з   трішулою-тризубом:
_Трілоканатха_ —  «Владика трьох  світів»,  _Трілокатман_ — «Душа трьох світів».
Ім’я _Трілокеша_ (_triloka_+_isha_ «бог»), «Бог трьох  світів», стосується Шіви,
Вішну й Сонця, _Трілокачандра_ — Місяця. Інша форма слова _triloka_—_trailokуа,_
яке й собі творить низку імен: _Трайлок’ябандгу_, «Родич трьох  світів» — Сонце;
_Трайлок’янатха_, «Цар  трьох світів» — Рама або Крішна;  _Трайлок’явікрамін_  —
«Переможець   трьох   світів»,   _Трайлок’ядеві_   —   «Богиня   трьох  світів»,
_Трайлок’япрабга_ — «Світло трьох світів» тощо (HN, 440, 442).

_УҐРАВІРА_ —«Грізний герой». Санскр. _ugra_ —  «грізний», «суворий», «могутній»,
«неподоланний». Поширений компонент в іменах, особливо Шіви: _Уґра_ — «Суворий»,
«Грізний»;  _Уґраретас_  — «Грізнозбройний»,  _Уґратеджас_  —  «Грізнопокутний»,
_Уґреша_ — «Грізнобог». Дружина Шіви: _Уґрачанда_ — «Грізношалена», _Уґракалі_ —
«Грізна Калі» або «Грізна Чорна» (_Калі_, «Чорна» — ще  одне ім’я дружини Шіви),
_Уґрачаріні_  —  «Грізнокрокуюча» тощо. Їхні діти мають імена _Уґрапутра_ — «Син
Уґри» або «Грізний син», ім’я  Сканди, інакше Карттікеї, бога  війни,  сина Шіви
(пор.   українські   прізвища  _Путра,_Путря,_Путренко_   тощо),   _Уґрадухітрі,
Уґрадухітар_ —  «Дочка Уґри» або «Грізна дочка» (санскр. _duhitar_ споріднене зі
слов.   _дщерь_).  Індра  має   ім’я  _Уґрадганван_  —  «Грізнолукий»,  Вішну  —
_Уґранарасімха_, «Грізний Нарасімха» (_Нарасімха_, «Людинолев» — четверте  земне
втілення Вішну в подобі  людинолева),  Крішна  —  _Уґрасенані_, «Грізний  воїн»,
Місяць  —  _Уґрачарін_, «Швидкойдучий», священна  Ґанґа — _Уґрашекхара_, «Корона
Уґри  (тобто  Шіви)». Ім’я сходить до міфу,  коли Ґанґа,  яка  текла на небесах,
спустилася на землю,  а щоб її води не  нашкодили  землі, їх  спершу прийняв  на
голову Шіва; санскр. _shekhara_ — «корона» і його  синонім _mukuta_ споріднені з
українським прізвищем _Шекера_ й іменем _Микита_.

З інших імен відзначимо імена: _Уґрашравас_ — «Угрославний», тобто «Шівославний»
(слов. _Уґрослав,_Шівослав_; оскільки  Шіва тотожний Рудрі,  а ведійський  Рудра
тотожний слов’янському Роду, то  й  _Родослав_; можливо,  що й слов.  _Горислав_
тотожне санскр. _Уґрашравас_); _Уґрабгата_ —  «Грізний  воїн».  Санскр. _bhata_,
хінді  _bhat_  —  «воїн» може  бути споріднене  з  винятково  вжитковим в  <421>
українських прізвищах компонентом  _Бут_ (_Бут,_Бутко,_Буткевич,_Бутенко_ тощо),
зважаючи, що й українці, як індійці  та  скіфи,  знали чотиристановий суспільний
поділ  —  одним  із   станів  і  був  воїнський,  кшатрійський);  _Уґраданда_  —
«Сувороскипетрий». Санскр. _danda_ —  «кий», «посох», «жезл», «скипетр» виступає
як  символ   влади   й   покарання;  античні   автори  засвідчують   в   Україні
індоарійців-_дандаріїв_ — «києдержців»,  а в Криму ІІ-IV ст. фіксується таврське
місто _Дандака_,  назва якого значеннєво тотожна  назві _Київ_ (детальніше: ТРС,
18–27); _Уґрадева_ — «Грізний/Суворий  бог» (санскр. _deva_, хінді _dev_ — «бог»
у формі  _дей_ відбите в  українських прізвищах _Дей,_Болудей,_Білдей,_Матирдей_
тощо)  і  боспорських  написах  початку   І  тис.:  _Балодей,_Гермодей,_Карідей,
Посідей,_Сакдей,_Хардей_  тощо);  _Уґрарава_ —  «Грізноревний» (санскр. _rava_ —
«рев», «ревіння» споріднене з укр. _рев,_ревти_; ім’я _Раван_, що його мав  злий
демон, викрадач  царівни Сіти, дружини царевича Рами, означає _Ревун_) тощо (HN,
450–451).

_УДАЯВІРА_ —«Дедалі могутніший герой». Санскр. _udaya_ —  «підйом», «зростання»,
«процвітання»,  «блиск», «велич».  Творить  низку імен, у  яких виступає  першим
елементом: _Удаядітья_ (_udaya_+_aditya_ «сонце») — «Сонце, що сходить і набирає
сили», _Удаятунґа_ — «Цар гір», _Удаїн_, «Той, що сходить», «Сходжувач» — Вішну;
_Удаяна_, «Величний» — цар, популярний герой  фольклорних і літературних творів.
Побутує окреме ім’я _Удая,_Удай_. Його мав  відомий в історії раджпутський князь
_Удай_  Сінх, правитель князівства Мевар. Він звів столицю і назвав її _Удайпур_
— «Місто Удая», у зв’язку з  чим  привертає  увагу назва  _Одайпіль_ на Київщині
(Тетіївський  р-н),  де  маємо  й  інші  топонімні  та  гідронімні  сходження  з
Раджастханом. Індійська міфологія знає _Удайґірі_ — «Гору сходу (сонця)»  — з-за
неї нібито щоранку встає сонце.  А в  Україні є _Удай-ріка_. Тут могли змішатися
два фонетично близькі санскритські слова: _udaya_  — «сходження», «зростання» та
_uda,_udaka,_udan_  — «вода», відбите в  назві  української  річки. Так, Лакшмі,
дружина Вішну,  має  імена _Удаканья_ — «Водна діва»  й _Удасута_ — «Народжена з
води»  (Лакшмі, як  і  Афродіта,  постала  з  морських вод,  коли  боги  й асури
сколочували океан,  щоб повернути втрачені  під час  потопу  скарби).  _Удасута_
також — назва Двараки, столиці-острова Крішни; після смерті якого вона пішла під
воду.

_ХАРАВІРА_  —«Всездоланний  герой».  Санскр.  _hara_ (хінді  _har_) —  «завдавач
поразки», «нищитель».  _Хара_ —  ім’я Шіви або Аґні. В сучасних індійських мовах
_har_  має  <422>  значення  «бог»,  «всевишній»,  тож  ім’я  _Харавіра_  (хінді
_Харвір_, пендж.  _Харбір_) може  означати й  «Божественний  герой».  _Харадева_
(хінді _Хардев_)  може  бути  ім’ям  Шіви  або  Крішни,  воно  має  паралелі  на
українському терені.  У  списках боспорських  імен, датованих ІІІ ст.,  поряд  з
іменами _Балодей_ (санскр. _Баладева_, укр.  _Болудей,_Білдей_) і _Ґосак_ (хінді
_Ґосак_,  санскр. _Ґошак_, укр.  _Козак_) зафіксоване й  ім’я  _Хардей_, тотожне
санскр. _Харадева_  й  хінді _Хардев_.  Імена  _Хар,_Харко,_Харлан,_Харечко_  та
похідні  від них  численні прізвища  (усіх  майже  300) засвідчені в запорозьких
козаків.

Компонент _Хара/Хар_ у значенні  «Шіва»  часто  входить  до так званих  «парних»
імен, коли  до нього долучається інше божество: _Харешвара,_Харанараяна_ — «Шіва
й Вішну» (_Нараяна_  — одне з  імен Вішну-Крішни),  _Харендра_ — «Шіва й Індра»,
_Хараґовінда_ — «Шіва й  Крішна»  (_Ґовінда_ — одне з  імен  Крішни, близьке  за
значенням до іншого імені Крішни — _Гопал,_Ґопала_, теж  відбитого в запорозьких
козаків), _Хараґаурі_ — «Шіва й Парваті»; _Ґаурі_  — одне з імен  дружини  Шіви,
найбільш відомі  імена якої — _Деві,_Махадеві,_Дурґа,_Парваті,_Ума_; деякі з них
і собі відбиті на українському терені.

Іноді   через   компонент   _Хара_   означається   інше   божество:  _Харапрія_,
«Улюблениця/Кохана  Шіви»  —  Парваті,  _Харасуну_,  «Син  Шіви»   —  бог  війни
Карттікея, _Харасакха_, «Товариш Шіви» —  бог багатства Кубера  (обидва божества
живуть  у Гімалаях), _Харачудамані_, «Коштовна окраса  Шіви» —  Місяць  (зачіску
Шіви  прикрашає півмісяць), _Харашекхара_, «Корона  Шіви» — священна  Ґанґа  (її
прийняв  на голову Шіва, коли вона спадала  з  небес). Одне  з  7 священних міст
Індії має назву _Хардвар_,  «Двері  Шіви»,  воно раніше  називалося _Ґанґадвара_
(санскр. _dvara_ = укр. _двері_) — «Двері  Ґанґи», бо тут річка витікає з гір на
рівнину (HN, 146–147).

_ЧАНДАВІРА_  —«Завзятий  герой».   Санскр.  _chanda_  —  «шалений»,  «завзятий»,
«несамовитий». Частий компонент в іменах на означення Шіви й Дурґи, надто Дурґи,
яка має імена _Чанда,_Чанді,_Чандіка_. Інші імена дружини Шіви:  _Чандаґханта_ —
«Несамовитодзвонна»,  _Чандамунда_  —  «Убивця  Чанди»  (Чанда  —  асур,  убитий
Дурґою),  _Чанданаїка_   —  «Приборкувачка   Чанди   (асура)»,   _Чандаваті_   —
«Несамовита»,  _Чандоґра_  —  «Несамовита   й   грізна»  тощо.  Шіва  має  імена
_Чандіпаті,_Чандешвара_  —  «Володар  Чанді-Дурґи».  З  інших  імен  відзначимо:
_Чандашакті_  —  «Могутність Чанди-Дурґи»  (_shakti_  тут  той  самий  компонент
_шак/сак_, що в іменах _Шаквара,_Шакдева_ тощо), _Чандабала_ — «Несамовитосилий»
(компонент  _bala_ той са<423>мий, що в іменах _Баладева,_Балавіра,_Балабгадра_.
Ім’я _Чандідаса_ — «Раб Чанді» тотожне імені _Калідаса_,  що його мав знаменитий
санскритський  поет V ст.,  твори якого перекладали українською  Павло Ріттер  і
Гнат Хоткевич (HN, 83–84).

_Чанда_ — і річка в Індії.

_ШАТАВІРА_ —«Стогеройський», «Стосилий герой». Ім’я Вішну, який також  має імена
_Шатадгаман_  —  «Стоформний»,   _Шатананда_  —   «Стовтішний»,  _Шатаварта_   —
«Стокучерий» (санскр. _varta_ споріднене з  укр.  _вертіти_), _Шатаджіт_  (також
ім’я сина Крішни) — «Стозвитяжний», «Всепереможний» тощо.

Санскр.  _shata_,  хінді  _sat_  —  «сто»,  «дуже  багато»,  «безліч».  Один  із
найуживаніших  числівників  при  творенні  індійських  назв  та  імен,  особливо
божеств.  Індра:  _Шатакрату_  (споріднене  з  укр.  _стократ_)  —   «Стосилий»,
_Шатаманью_ — «Стогнівний».  Шіва:  _Шатаґхні_ — «Стозбройний»,  _Шатаджіхва_  —
«Стоязикий». Дурґа: _Шатакші_ — «Стоока», _Шатамукхі_  — «Столика». З інших імен
слід  відзначити _Шаташравас_ (синоніми — _Шатакірті,_Шатаяшас_) — «Стославний»,
«Стослав»;   _Шатаґу_  —   «Стобикий»,  «Стоволий»,   «Стовіл»;  _Шатаратха_   —
«Стоколісничний»  (батько   Рами,   героя   «Рамаяни»,   звався   _Дашаратха_  —
«Десятиколісничний»);  _Шаташрінґа_ — «Сторогий»  (відлюдник, який прокляв  царя
Панду,  батька пандавів),  також  назва  гори;  _Шатапаті_  —  «Ватажок  сотні»,
«Сотник»; _Шатапада_ — «Стоногий», «Стоп’ят» (санскр. _pada_ — «нога» споріднене
з  укр.  _п’ята_), _Шатапатха_  — «Стопутній»  (санскр.  _patha_,  хінді  _path_
споріднене  з укр. _путь_ та англ. _path_), _Шатапутра_ —  «Стосинний»  (санскр.
_putra_ —  «син», пор. українські  прізвища  _Путра,_Путренко_),  _Шаташакха_  —
«Стогалузий» (санскр. _shakha_ — «гілка» споріднене з укр. _сук_), _Шатамурдган_
—  «Стоголовий», «Столикий»  (санскр. _murdha,_murdhan_  — «обличчя»,  «голова»,
«лик»; пор. укр. прізвище _Мордань_), _Шатачандра_ — «Стомісяцевий», «Гарний, як
сто  місяців»  (санскр. _chandra_ —  «місяць» і укр. прізвище  _Шандра_,  село і
річка _Шандра_ на Київщині).

Назва  річки _Шатадру_ — «Стобіжна»,  «Стопотічна» в Пенджабі значеннєво тотожна
назві української річки _Стоход_ (HN, 377–380).

_ЯДУВІРА_  — «Герой  з роду  Яду»,  ім’я Крішни. Санскр.  _yadu_ —  «провидець»,
«віщуватель», «жрець».  Яду — давній герой, згадуваний у ведах, з племені яду. В
епосі  _Яду_ — старший із  двох синів  царя Яяті від  дружини-брахманки  Деваяні
(другого  звали _Турвашу_); від дружини-кшатрійки Шарміштхи Яяті мав трьох синів
— Ану, Друх’ю  <424> і Пуру. Яду —  родоначальник ядавів, «нащадків Яду», з яких
походили Баладева й Крішна. Через  це  Крішна має низку імен з _Яду:_Ядудваха_ —
«Опора  ядавів»,  _Ядукумара_ —  «Царевич-ядав», _Ядунатха,_Ядупаті,_Ядураджа_ —
«Владика ядавів», _Ядупунґава_ —  «Бик ядавів»,  _Ядушрештха_ —  «Найславніший з
ядавів»,  _Ядусукхаваха_  —  «Ощасливлювач  ядавів»,  _Ядуттама_  — «Найкращий з
ядавів», _Ядувамшавівардгана_ — «Примножуючий рід ядавів» тощо.

Є  імена  Крішни  і  з  компонентом  _yadava_ — «ядави»: _Ядава_  —  «З ядавів»,
«Ядавич», _Ядавапракаша_ —  «Світло ядавів»,  _Ядаваґр’я_  — «Перший  з ядавів»,
_Ядавапутра_ — «Син  ядавів», _Ядаварая_ — «Цар ядавів», _Ядавашардула_ —  «Тигр
ядавів»,  _Ядавендра_  —  «Індра серед  ядавів» (Індра  —  цар  богів  і ватажок
небесного  воїнства,  тож _indra_  означає і  «цар»),  _Ядавешвара_  —  «Владика
ядавів» тощо.

Деякі  імена з  цими  компонентами  мають  інші персонажі,  причетні  до ядавів:
_Ядумані_ —  «Окраса роду Яду», _Ядунандана_ — «Нащадок  Яду» (ім’я  Акрури,  що
допомагав  Крішні  в боротьбі  проти Канси, свого дядька,  котрий прагнув звести
небожа зі світу), _Ядаві_, «Ядавчанка» — богиня Дурґа (за міфами, вона допомогла
врятувати Крішну й Баладеву від зазіхань Канси на їхнє життя) тощо (HN, 509).

Індійські ядави тотожні літописним ятвягам. Одним із доказів  цього те, що ядави
мають  назви  _сатвати_  й  _данави_,  а  ятвяги — _судовити_  й  _дайнови_.  Не
виключено, до ятвягів сходить жіноче ім’я _Ядвіґа_.

В  Україні  наявні  назви  _Ятвяги,_Ятвязь,_Ятвіж_.  Серед  запорозьких  козаків
засвідчено прізвища _Ядута_ і _Єдута_.

_ЯШОВІРА_ — «Славетний герой». Санскр. _yashas_  — «слава» тотожне слов. _слава_
й  санскр.  _kirti_  й  _shravas_,  теж  активним у  творенні  імен.  _Яшода_  —
«Славодайна»,  «Славодавиця»  — прийомна мати Крішни  й  Баладеви,  яка зростила
обох,  інше її  ім’я  _Яшоматі_ — «Славна».  Ім’я _Яшода_  мала й  богиня Дурґа;
_Яшодгара_, «Славодержець» — син  Крішни  й Рукміні (у  зв’язку  з  балтизмами в
ареалі  Сквири  пор. литовське прізвище _Рукмане_), якого  ще звали  _Яшовара_ —
«Славний муж».  _Яшомадгава_  —  «Славний Мадгава»,  ім’я  Крішни. Вішну  колись
здолав  демона  _Мадгу_  («Мед»),  тому й  отримав епітет _Мадгава_;  ним  стали
означатися його нащадки (HN, 513). <425>






Чого не сказав Заратуштра





1. Це загадкове ім’я — Заратуштра




Заратуштра   (в   «Шахнаме»   _Зардушт_,   у  греків   _Зороастр_) —   засновник
зороастризму,  давньої  іранської  релігії. Міфологізована біографія  Заратуштри
стисло така: син Порушаспи з роду Спітами, як божественна винагорода батькові за
чавлення  священної  _хаоми_  (інд.  _сома_).  У  30  років на Заратуштру зійшла
«істина  праведної Віри», йому  явився _Ахура_Мазда_—_Господь_Мудрий_,  пророком
якого  він і стає. Поніс нову віру одноплемінцям, але ті не прийняли її і самого
його прогнали. 12  років блукав світами,  а в 42  роки прийшов  до бактрійського
царя Віштаспи й навернув його з дружиною та найближчими родичами до своєї  віри.
Тричі одружений: батько трьох синів і трьох доньок. У 77 років  загинув від руки
вбивці-іновірця під час молитви.

«Авеста»  не  каже,  де  народився  Заратуштра.  Як  на  пехлевійське датування,
Заратуштра жив за 258 років до Іскандера  — Олександра Македонського. Дослідники
здебільшого й  виходять із цієї віхи  і датують його життя  VII ст. до н.е. Ті ж
пехлевійські джерела кажуть,  що  Заратуштра спершу  був жерцем  давньоарійської
релігії. У «Гатах»  (розділ «Авести»,  приписуваний пророкові)  він називає себе
_заотар_  (санскр.  _hotar_),  а це  — головний  жрець  при  релігійних обрядах.
Називає він себе  й _mantran_ — «творець мантр», «мантрист» (санскр. _mantra_  —
«молитва»), що теж промовляє за його жрецтво. Належність його до жрецького стану
засвідчують, як на нас, і деякі інші факти. Зокрема, назва роду його, _Спітама_,
сходить  до основи зі значенням «білий», спорідненої з санскр. _shveta_ «білий»,
«світлий» та укр.  _світлий_. Вона відбита  в  назві вірменського міста _Спітак_
(санскр. _Шветака_,  хінді_Шветак_), зруйнованого страхітливим  землетрусом, і в
слов’янському жіночому імені _Світлана_  (у сучасних індійців теж побутує жіноче
ім’я _Швета_).  А  білий колір  в індоєвропейських  народів символізує чистоту й
святість,  він,  як  правило,  пов’язується  зі  жрецьким станом. Тоді як  колір
воїнського стану — червоний, а землеробського — жовтий.

Через позірну подібність грецизованої форми імені — _Зороастр_ із грец. _астрон_
«зірка»,     про<426>рока     іноді    називають     астрологом-зоречитом    або
чаклуном-чародієм. Тому ім’я _Зороастр_ тлумачилося як  «Золота Зірка», а вчення
пов’язувалося з астральними культами.

Іраніст Алім  Гафуров  каже: «Не скажеш,  що  про пророка маздеїзму зовсім немає
даних. Їх навіть  чимало. Так, відомо,  що  оселя  його батька стояла  на березі
великої ріки, яка мала епітет «Дайна», що він мусив тікати від переслідувань, що
його самого і вчення його підтримав цар Віштаспа. Проте ці дані такі уривчасті й
неповні, що з  них можна будувати лише припущення про те, де народився Зороастр,
його час і особистість. Усе, пов’язане з Зороастром, і досі викликає суперечки —
навіть його ім’я».

Ім’я  _Заратуштра_  тлумачать то  як «Старий  Верблюд»,  то  як  «Власник старих
верблюдів».  А.Гафуров  продовжує: справді, ім’я _Заратуштра_ може складатися із
_зарат_  «старий»  і _уштра_  «верблюд».  Але  природніший  переклад  —  «Старий
Верблюд» чомусь нікого не задовольняє. Певно, сьогодні не зовсім  сприйнятне те,
що людину іменують за назвою тварини та  ще  й із таким прикметником. Вважалося,
що коли  Заратуштра виходець зі скотарської родини,  то й ім’я мусило  відбивати
причетність до худоби.  А тим часом  називання дітей за тією  чи іншою  твариною
досить звичайне серед скотарів.  Тюркські  народи й нині можуть назвати хлопчика
_Кучкар_ — «Баран». Заратуштра  й отримав ім’я із значенням «Старий Верблюд», бо
так батьки  прагнули забезпечити  синові  довголіття. І  хоча в сучасних іранців
_уштур_ — «верблюд»  щодо людини має глузливий  відтінок, колись верблюд неабияк
цінувався за свої витривалість і невибагливість (ЛК, 78–79).

Іраніст М.Стеблін-Каменський вважає, що  це типове селянське ім’я: «Це на перший
погляд дещо дивне  значення  прибирає особливого змісту, коли згадати ще  кілька
давніх  іранських імен,  серед них  і згадувані в  «Авесті», які мають  вочевидь
зневажливий відтінок: «Не-швидко-верблюдий», «Кепськокінний»,  «Худобикий» тощо…
Подібні  імена  —  з  так  званих   імен-оберегів,  захисних,  охоронних   імен,
непривабливість яких має одігнати від дитини злі сили, вони й досі зустрічаються
в іранських та інших народів Середньої Азії» (ЗМ, 19).

На   жаль,  цитовані  автори  грішать  неточностями  й  натяжками.  Вони  чомусь
висновують,  що Заратуштра  походив із  селянської чи  скотарської  родини, хоча
насправді він — зі жрецької верстви, про що той сам не  раз недвозначно  каже. А
це  істотно, бо <427> імена суспільної верхівки відбивали інші  уявлення, тож  і
творилися по-іншому, аніж імена простолюду. Наречення скотарських  чи селянських
дітей — одне, а наречення дітей зі жрецького  чи воїнського стану — зовсім інше.
Перші  мали, як  правило,  одноосновні,  стилістично  занижені  імена,  другі  —
двосновні й пафосні. Імена-композити — пріоритет суспільної верхівки,  жрецького
й воїнського станів.  Ім’я вихідця зі жрецького чи  воїнського  стану мало  бути
соціально  значимим, містити глибокий зміст  й відбивати  світотворчі  уявлення.
Скорше за все, так  звані «зневажливі» імена насправді цілком  нормальні, просто
вони неправильно тлумачені або в них неточно визначені  елементи, звідки й хибне
тлумачення. Наше знайомство з давньоіндійським та давньоіранським іменотворенням
дає підстави усумнитися в тому, що згадані автори мають слушність.

Польський мовознавець Олександр Брюкнер цілком слушно зазначав, що складні імена
в індоєвропейських  народів  творилися  згідно  з первісним  арійським способом.
Тобто  з  урахуванням  усього  комплексу  світотворчих,  релігійних,  соціальних
уявлень. Іраніст  і скіфолог В.Абаєв  відзначає, що улюблені  імена в  скіфів  і
давніх персів  —  якраз із  двох  самостійно значимих основ. Як, до  речі,  і  в
слов’ян та  індійців,  балтів і греків. Ім’я _Заратуштра_  двоосновне,  і вже  з
цього  видно,  що його носій — представник суспільних верхів.  Воно певною мірою
відбиває дуальність, дихотомність, двоїстість усесвіту,  а  це  —  основоположне
поняття в зороастризмі.

Друга суттєва особливість,  яку  слід мати  на увазі, що ідеологія  зороастризму
відбивала  світогляд  не  кочового,  скотарського,  а   землеробського,  осілого
населення. Тому важко уявити, щоб ім’я  _Заратуштра_  означало «Старий, Немічний
чи Нікудишній Верблюд». Таке значення імені справді дивує, воно  незадовільне ні
семантично, ні мотиваційно. Бо ім’я  постаті такого рівня, як Заратуштра, мало б
відбивати якийсь істотний аспект тогочасних  уявлень чи реалій, воно мусило бути
соціально значимим  і високостатусним. Як це  засвідчує хоча б ім’я  _Ґаутам_  в
індійського   Будди,  майже  сучасника  Заратуштри  й  теж  творця  нової,  нині
найбільшої за кількістю віруючих релігії — буддизму.

Як  видно зі  сказаного,  можливості  задовільно  й  умотивовано  пояснити  ім’я
_Заратуштра_  на  іранському  грунті  нібито вичерпані.  Тому  очевидно, що  для
належного  й  переконливого витлумачення  його  необхідно  шукати  якихось нових
шляхів і підходів.<428>






2. На допомогу приходить санскрит




Уявлення,  міфологія і мова «Авести»  винятково близькі до уявлень,  міфології і
мови «Ріґведи», так  званого ведійського санскриту, інакше  —  ведійської  мови.
Тому не тільки  правомірно,  а й украй  необхідно залучати індійські  факти  для
витлумачення  або кращого зрозуміння тих  чи інших  іранських  реалій. Це повною
мірою стосується й імені _Заратуштра_.

Його, як згадувалося,  розкладають на  _Зарат_+_уштра,_де_уштра_—_«_верблюд»,  а
_зарат_—_«старий». Тобто ім’я тлумачиться як  «Старий Верблюд». Значення,  як на
сучасне  сприйняття,  справді  не  дуже  піднесене,  навіть  глузливе,  якщо  не
зневажливе.  Тому  не  виключено,  що  хоча  компоненти в імені  _Заратуштра_  і
виділені  правильно,  але якісь істотні значеннєві  нюанси лишилися поза  увагою
дослідників і не залучилися до тлумачення. Саме ці нюанси й допомагає  з’ясувати
санскрит, який знає обидві складові імені _Заратуштра_.

Санскр.   _usra,_ustrа,_ushtra_  найперше   означає   _самець,_бик,_тур,_корова,
буйвіл_, а вже  тоді  —  _верблюд._Usra_  —  «корова» і «бик»,  а ще — «вранішня
зоря»,  «промінь»,  «світлий»,  «ранковий»,  «світанок»,  «ранок»  (СРС,   132),
споріднене з рос. _утро_.

Знає  санскрит і  слово _jarat_ — «старий», якому  тотожне іран. _zarat_,  з ним
навіть є кілька важливих епічних і міфічних  імен,  що підтверджує побутування і
вжитковість в  індійських  іменах цього компонента (HN, 171), як і в  іранських.
Щоправда,  імені _Джарат-уштра_  санскрит не  фіксує,  зате дає  словосполучення
_jarad-gavа_,  де  _gava_ тотожне  _ushtra_ й теж  означає  «бик».  _Jarad-gava_
справді  означає  _старий_бик,_старий_віл_. У  _jarat_  кінцеве глухе  _t_ перед
дзвінким приголосним  _g_  в _gava_ стало  дзвінким _d_  (за  правилом  сандгі).
Отож_jarad-gava_ — етимологічно-семантичний двійник  імені _Заратуштра_ в  разі,
якщо _уштра_ — саме «бик», а не «верблюд». А слово _gava_  добре відоме іранцям.
Одна з іранських областей в «Авесті» — _Gava_, інші назви якої _Ґава_Соґдійська,
Согд,_Согдіана_. Саме в Ґаві, як  на В.І. Абаєва, й народився Заратуштра. _Ґава_
означає  «Країна  Бика»,  як  і  _Согд_-_Согдіана_. Назви  _Русь_  і  _Україна_,
нагадаємо, теж «Країна Бика».

_Gava_ (хінді _gau_) —  «бик» добре відоме  й  індійцям. Воно  відбите  в  імені
_Ґаутам_   (_Ґаутама,_Ґотама,_Ґотам_),   що  його  мав   Будда,  майже  сучасник
Заратуштри.  І хоча походив  Будда  не з  жрецького, а  з  воїнського стану, був
царевичем, він,  як і Заратуштра, належав до  суспільних верхів.  Ім’я  його теж
двокомпонентне — _Gau_+_tam_,  де <429>  _tam_ —  суфікс,  що надає  вищу якість
основному слову, тобто  _gau_. Тож _Ґаутам_ —  «Найяріший Бик», «Наймогутніший»,
досл. «Найбичіший». Це суто  воїнське ім’я, а  порівняння  воїна, царя чи бога з
биком-туром  звичайне  для   багатьох   епосів:  шумерського,   скандинавського,
індійського,  іранського,  українського.  У  «Слові»  епітети  _яр-тур,_буй-тур_
означують вищу воїнську доблесть.

Ми вже знаємо, яку роль відігравав бик в уявленнях стародавніх народів.  Він має
світотворчі  якості,  уособлює  дгарму,  праведність,  закон,  на  бикові-дгармі
тримається  світ.  Бик  на  царському  стязі  засвідчував  відданість  дгармі  й
готовність оберігати й захищати її.  Божество, правитель і  могутній воїн  — теж
бик, тур. Це підтверджує  вже іранське воїнське  ім’я  — _Рустам_,  що його  мав
уславлений богатир,  вірний помічник царів-кеїв  і  головний  персонаж «Шахнаме»
Фірдоусі. І з тим же суфіксом _tam_, що і в імені  _Ґаутам_.  Тож суфікс _tam_ —
індоіранський, спільний для  індійських та  іранських мов. В іменах  _Рустам_ та
_Ґаутам_  суфікс _tam_ спільний,  а  _Рус_  і  _Ґау_ тотожні  значеннєво.  _Рус_
означає  те  саме, що й _Ґау_ —  «Бик, Тур». Ім’я _Рустам_ має прямий індійський
відповідник  —  _Врішотам_,  що  знову  засвідчує  близьку  мовну  спорідненість
індійців та іранців.

Санскр.  _Вріш_ та  іран.  _Рус_ мають спільне походження і однакове значення. В
_Рустам_ початкове  _В_  відпало, як  і  в наших етнонімах _руси,_русь_,  назвах
_Русь,_Рось,_Росава,_Роська_  тощо. Українські назви ближчі  до  іранської форми
слова,  не  до  індійської. Хоча  відпадання  початковогоВ властиве і індійським
(_врішабга_—_рішабга_    «бик»),    і    іранським,   і    слов’янським    мовам
(_Владислав_—_Ладислав,_Владимир_—_Ладимир,_врожай_—_рожай_).   Втім,    Україні
відомі імена та назви  і з  початковим _В_.  Імені  _Вріш_  «Бик», що  його  має
індійський «скотій»  бог  Шіва,  тотожне ім’я  _Влес_ його слов’янського колеги.
Назва _Бористен_ в античних  авторів для  Дніпра — передача  грецькою первісного
_Вріш_-_дану_, де _тен_ — індоіранське  _danu_ «ріка», й досі збережене в назвах
_Дон_  (грец.  _Танаїс_),  _Донець,_Дунай,_Дністер,_Дніпро_.  Тобто _Борис-тен_,
первісно_Вріш-дану_  — «Бик-ріка». А сучасне ім’я  _Борис_ означає «Бик», «Тур»,
воно — грецька форма первісного _Вріш_, якому тотожні  імена  _Рус,_Влес,_Велес,
Власій,_Влас,_Улас_. Імена _Борис_ і _Влас-Власій_ мають  спільне  походження  й
однакове  значення,  вони  —  етимологічні  двійники.  А  іран. _Рустам_ й  інд.
_Ґаутам_  —  семантичні двійники, у  них однакове  значення  —  _Найяріший_Бик_.
Обидва імені увібрали найкращі  якості Бика-<430>Тура, які мусив мати  справжній
воїн: могутність, снагу, відвагу, несамовитість у бою, жадобу перемоги.

Ще одна популярна й  водночас трагічна постать іранського епосу  — _Сіявуш_, син
бактрійського царя  Кей Усана, засновник  хорезмійської  (і _Хорезм_  —  «Країна
Бика») царської династії.  Де іран.  _siya,_siyoh_— «чорний», «темний», а _vush,
ush_— «бик»  (з  індоіран. _uhsha-uksha_; англ.  _ox_). Тобто  це воїнське  ім’я
означає  «Чорний Бик»,  «Чорний  Самець».  Іранське ім’я  _Сіявуш_ й  українське
прізвище  _Сиваш_— прямі  родичі,  їм  значеннєво  тотожні  українські  прізвища
_Чорновіл,_Калнавіл,_Чорноус,_Чорногуз,_Калакура,_Калатура_ тощо. Тож  давнім  і
сучасним  індійцям, іранцям, українцям  неабияк  властиві  імена  й  прізвища  з
компонентом «бик», «тур». Як і скіфам.

Таким чином,  іран. _zarat_ і санскр.  _jarat_ тотожні етимологічно,  у них обох
спільне походження  й однакове значення. Іран. _ushtra_ має точний санскритський
відповідник, а  санскр. _gava_  —  іранський. _Ushtra_й_gava_ в мовах іранців та
індійців — синоніми й означають «самець», «бик», а тоді вже «верблюд». Звідси  й
перше  уточнення   до  узвичаєного  тлумачення  імені  _Заратуштра:_уштра_  слід
трактувати не _верблюд_, а _бик_. Іран. _zarat-ushtra_, як  випливає із  санскр.
_jarad-gava_, найперше «старий самець», «старий бик», «старий віл», а не «старий
верблюд».

Але й значення «Старий Самець», «Старий  Віл»  чи «Старий Бик» не прояснює, чому
така  непересічна  постать,  як Заратуштра, мала  непрезентабельне,  на  сучасне
сприйняття, ім’я. Тому  лишається припустити, що іран. _zarat_ і санскр. _jarat_
мають якісь не завважені й не враховані при тлумаченні значеннєві нюанси.

І  це припущення  повністю  підтверджується.  Санскриту  відоме  словосполучення
_vridhoksha_, синонім до _jaradgava_, де _vridha_ — «старий», _uksha_ — «бик». І
тут спрацювало правило сандгі:  кінцеве _а_ першого слова, поєднане з початковим
_u_  другого, на стикові дало  _o_. Саме  _vridhа_ проливає додаткове  світло на
семантику_jarat_. Санскр.  _vridha_ справді  означає  «старий», але  водночас  і
«мудрий», _vridhata_  —  «cтарість», але  і  «мудрість»  (ХРС ІІ,  573). Санскр.
суфікс _ta_ й укр. суфікс _та_  тотожні  (_довгий_—_довго-та,_повний_—_повно-та,
мокрий_—_мокро-та_). Тож санскр. _vridha-ta_ «старість» і «мудрість» українською
можна передати як _старо-та_ й _мудро-та_.

_Vridha_ в санскриті не лише «старий»,  «розумний», «мудрий», «кмітливий», але й
«ватажок»,    «старійшина»,     «мудрець»,     «голо<431>ва»,     «найстаріший»,
«найшанованіший»  (СРС,  617). І  творить  імена,  де  має  значення  _могутній,
видатний,_мудрий,_досвідчений_.     Жіночі     імена_Врідгасена_    «Мудросила»,
_Врідгаканья_  «Мудра дочка»,  чоловічі  _Врідгакшема_  «Досвідчений  захисник»,
_Врідгашарма_ «Досконалий оборонець», _Врідгашравас_ «Мудрослав», _Врідгакшатра_
«Могутній (мудрістю,  досвідом) воїн» — всі імена  епічних царів (HN,  503–504).
Останнє ім’я  цікаве  тим, що його має в «Махабгараті»  предок Джаядратхи,  царя
племені сіндів-сувірів. А  сінди-сувіри  відомі в давнину  на  теренах  України,
зокрема,  в  низів’ях Дніпра  (_Сіндська_Скіфія_)  і  на  Таманському півострові
(Геродотова _Сіндика_). Етнонім _сувіри_ тотожний  етнонімам _сівери_ й _кімери_
(ТРС, 10–17).

У такому  разі ім’я _Заратуштра_ зазнає ще одного суттєвого уточнення:  воно має
трактуватися  не  в прямому значенні його компонентів як  _Старий_Бик-Віл_, а  в
переносному,  сказати   б,  набутому  значенні  —  _Мудрий_Віл,_Досвідчений_Бик,
Бик-вожатай,_Бик-ватаг_ або  просто _Мудрий_.  Що  в дусі  жрецьких і згадуваних
воїнських імен_Ґотам-Ґаутам,_Рустам_-_Врішотам,_Сіявуш_-_Сіявахш_. І  тоді  ім’я
_Заратуштра_ означатиме «Мудрий Віл», «Досвідчений Бик». Тобто саме такий бик чи
віл, про якого українці  шанобливо  кажуть: _старий_віл_борозни_не_спортить_. Бо
старість — не лише  прожиті літа,  а й  набуті  мудрість і  життєвий досвід, які
можуть не раз прислужитися родині, громаді, суспільству.

Тлумачення імені _Заратуштра_ як «Мудрий  Бик», «Мудрий  Віл» підтримує  і рясне
«бичаче» оточення самого пророка. Зороастризм і його міфологія багата на реалії,
героїв  та імена, пов’язані з биком.  За  переказами,  проповіді Заратуштри було
записані золотом  на 12 000 бичачих шкір. Про  імена _Рустам_ і  _Сіявуш_, назви
_Ґава,_Согд_  і _Хорезм_  уже  згадувалося.  Є ще  ціла  низка персонажів і назв
«Авести» й  іранського епосу,  які тією чи іншою мірою причетні  до Заратуштри і
його  вчення,   мають  компонент  із   значенням  «бик»:  _Ґопатшах,_Геуш_Урван,
Геуш_Ташан,_Гавомард,_Пур-гау_=_Пур-тура,_Тура,_Туран,_Уструшана_тощо.      Ім’я
_Пур-гау_, зокрема, тлумачиться як «Син бика», тобто «Син героя,  богатиря» (ЗМ,
496).  Але  санскрит  знає  важливий  соціальний термін  _purogava_,  первісно —
«передній  бик»,  «бик-ватаг у череді», який  згодом  став  означати  «найперший
воїн», «ватажок»,  «вождь»,  «цар» (СРС, 399). Саме це значення,  гадаємо, і має
іранське воїнське ім’я _Пур_-_гау_, тотожне_Пур-тура_. <432>

І вбив Заратуштру мечем затятий  ворог зороастризму тур _Братар-вахш_, де _вахш_
— також  «бик».  _Вахш_  у  давнину  —  Аму-Дар’я  (грец. _Окс_),  священна ріка
хорезмійців. Імені _Братар_ може відповідати  санскр. _bhartar_ — «воїн», «цар»,
хоча  є і санскр.  _bhratar_ — «брат»  (чес.  _bratr_). Тобто ім’я _Братар-вахш_
означає «Воїн-бик»,  «Воїн-тур».  «Авеста»  згадує про поділ індоіранців в давні
часи на _аріїв_ і _турів_ — «биків»,  через що їхні країни  називалися _Аріан_ і
_Туран_.    Ім’я   відомої   принцеси   _Турандот_   означає   _Туранська_дочка,
Туранська_діва_  (іран. _duht_,  санскр. _duhitar_,  слов.  _дщерь_  —  «дочка»,
«дівчина»). Назвою _тури_ або _туранці_ нині незрідка означують тюркські народи,
що тільки вносить  зайву  плутанину, бо насправді тюрки  не  мають  стосунку  до
турів-туранців.  Тюрків  почали  іноді називати  туранцями лише  з V–VI  ст.,  з
початком  експансії  тюркських племен в  Середню  Азію і далі на захід. Історики
схильні гадати,  що тури — ті  ж  арії. В усякому  разі, в епосі іранці воюють з
туранцями, туранці-тури виводяться як гілка саків-шаків, ворожих  іранцям. Серед
туранців-турів напевне були скіфо-індоарійські племена, до яких належали хозари,
печеніги й половці,  які  виявляють  мовну й етнічну спорідненість з індійськими
ґуджарами, джатами й раджпутами.






3. Індоіранські факти й українські паралелі




Ім’я _Ахурамазда_ (пехлев. _Ормазд_, монгол.  _Хормузд_,  памір. _Ремузд_, грец.
_Оромаздес_,  у  «Влес-книзі» — _Ор_), отже, означає _Ахура_Мудрий,_Бог_Мудрий_.
Воно  відбилося  в  українських  прізвищах_Гламазда_  (_Гла+мазда_),  _Гломозда,
Гломоздин_, де тільки слово _Ахура_ зазнало відчутних фонетичних змін і прибрало
вигляду _Гла_, а  другий елемент  не  змінився.  В  Україні  засвідчена  й назва
_Гламазди_.

Така категорія,  як мудрість, відбита в іменах Ахурамазди  та самого Заратуштри,
властива й  києворуській  історії. Два  князі  Ярослави, київський і  галицький,
означалися   _Мудрий_   та   _Осмомисл_,   поляни,   за   літописцем   Нестором,
_мудрі_й_смислени_,  ім’я  київського  князя — _Дір_  тотожне  індійському імені
_Dhir_ «Мудрий», його в  індійській  міфології мав Брихаспаті, наставник  богів.
Перший посол Індії в незалежній Україні — _Судгір_ Девре, а _Судгір_ «Премудрий»
й укр. _Сидір_ тотожні. І _Софія_ Київська — _Божественна_Мудрість_.

Як згадувалося, у  ведійський період  бог Варуна означався і  як _Асура_Мудрий_.
Тобто  вед. _Асура_Мудрий-Варуна_ й  авест. _Ахура_Мудрий-Ахурамазда_ тотожні як
походженням  і  значенням імен, так і  функціями.  Вед. _asura_  й <433>  авест.
_аhura_ за індоіранської (арійської) спільності мали однакові,  а не протилежні,
як згодом, значення. У ведах Варуна — бог-охоронець космічного закону й західної
сторони світу, втілення влади, владарювання, покровитель воїнського стану, з ним
при коронації ототожнювався цар чи князь. Уособлення його — чорний бик-тур, його
або самців темної масті інших тварин йому приносили в пожертву. Його пора — ніч,
цар чи князь коронувався на престол тільки після заходу сонця.

Ахурамазда  теж  пов’язаний  із  воїнським станом  і  царською  владою,  про  що
недвозначно кількома давніми мовами  засвідчують написи перського царя Дарія  на
відомій  Бехістунській скелі. На  ній Ахурамазда  лівою  рукою простягає Дарієві
кільце — символ царської влади, а правою — благословляє на трон. У написах Дарій
наголошує, що не  захопив престолу  силоміць, що Ахурамазда особисто вручив йому
царство і що він сам — земне втілення Ахурамазди.

Варуні й Ахурамазді відповідають  слов’янський _Дажбог_ і скіфський _Тагимасад_,
якого,  за Геродотом,  шанували тільки_царські_скіфи_. В імені  божества _masad_
споріднене з авест. _mazda_  —  «мудрий», «бог». А  _Таг_ споріднене  з _Даж_  в
імені  слов’янського божества, внуки якого, за  «Словом», _русичі_, тобто воїни,
княжа дружина. Тож в усіх випадках ідеться про воїнство, з якого й мали походити
царі. Покровителями воїнів, отже,  в давніх індійців  був _Варуна_, в  іранців —
_Ахурамазда_,  скіфів  — _Тагимасад_, українців  —  _Дажбог_.  І  їх,  очевидно,
уособлював  чорний  бик-тур.  Скіфське божество фіксоване і  як _Тами-масад_, де
_Тами_ може  пов’язуватися з _темний_ (санскр. _tama_)  й  означати  _Чорнобог_.
Тоді воно наявне й у назві _Тмуторакань_ — «Місто Чорного Тура», тотожної назвам
_Чернігів_ і _Вороніж_.

У  цьому  плані  цікаве  повідомлення  давньоцейлонської  хроніки,  що в  скіфів
племінний  ватажок  —  втілення  Варуни,  що  ім’я  _Варуна_  в  скіфів  означає
«правитель», «цар», тому скіфи — нащадки Варуни. Вочевидь ідеться про так званих
«царських»  скіфів, воїнів-кшатріїв, покровитель яких, за Геродотом, _Тагимасад_
або _Тамимасад_. Ця ж хроніка мовить, що  скіфів називають і _мурунди_, що слово
_мурунда_  означає  «правитель»,  «ватажок»  (SS, 136).  Нещодавній наш  перепис
засвідчив, здавалося  б,  неймовірну річ, що  наче виринула із  сивої  скіфської
давнини: і  нині, як  виявляється,  в  Україні  є громадяни,  чия національність
—_мурунди_!

Шріланкійський  учений  С.Паранавітана  вважає, що _murunda_ сходить  до санскр.
_vridha_. А воно й наявне в  словосполученні _vrid_<434>_hoksha_ «старий, мудрий
бик», значеннєві двійники якого — _jarad-gava_ й _jarat-ushtra_.  Учений вважає,
що  _vridha_ через проміжні  _vuruda_й_vurunda_ прибрало вигляду  _murunda_ (SS,
135).   Санскр.  _vridha_   сходить   до  основи  _vridh//_vardh_   —   «рости»,
«посилюватися»,  «дужчати» (СРС,  568,  617). Слов’янські  форми  цієї основи  —
_валд_-, _влад_-,  _волод_- в  укр. _влада,_владика,_володар_, рос.  _владетель_
(санскр.  _vardhitar_).  _Волод_  в  імені  _Володимир_, виходить,  пов’язане  з
Варуною,  а  _мир_  —  із  Мітрою.  Мітра в  індоіранців  — бог Сонця і  Мирного
Договору,  він уособлює день  і милостивий, світлий  бік  влади  й владарювання.
Варуна ж — ніч і грізний, темний бік її.

Мітра  й  Варуна  вкупі відбивають  дихотомічну структуру  світу,  базованій  на
протиставленні й  водночас єдності протилежностей  —  саме цю ідею відбиває  наш
державний  прапор.  У ведах  ці божества  нерозривне  ціле  — _Мітраваруна_  або
_Варунамітра_.   Останнє   ім’я   —  точний   етимологічний   відповідник  імені
_Володимир_, хоча  мав би  існувати й слов’янський варіант його —  _Мирволод_, з
переставленими компонентами, на  зразок ведійського _Мітраваруна_. А _Володимир_
—  династичне  ім’я  Рюриковичів, його  мали  аж  18  їхніх представників  (ТРС,
192–202).

У   свою  чергу,  індійське  чоловіче  воїнське  ім’я  _Врідгашравас_  та  слов.
_Владислав_ і собі етимологічні двійники, бо санскр. _шравас_ і слов. _слав_ теж
тотожні._Врідгашравас_  —  одне  з  імен Індри, а  Індра — цар богів і небесного
воїнства, тотожний нашому Перунові,  володар сварги — небесного раю для героїчно
полеглих    воїнів,   слов’янського    ирію-вирію.   Тож   виходить,   що   ім’я
_Владислав_-_Володислав_ пов’язане з Перуном, у котрого,  як і  в  Індри, чимало
різних імен, і _Владислав_ — одне з них. Означає воно _Могутньослав,_Індрослав_.
А що Індра функціями тотожний Перунові, то й _Перунославний,_Перунослав_.

Щодо Сіявуша, персонажа іранського епосу, сина бактрійського царя  Кей Усана, то
він  царевич,  тобто  з  воїнського,  кшатрійського  стану.  Саме   з  індоіран.
_кшатр_//_хшахр_  —  «сила», «влада»  споріднене наше  _цар_,  рясно  відбите  в
українських  прізвищах.  _Вуш_//_уш_  в  _Сіявуш_  сходить,  як  зазначалося, до
індоіран. _uksha-uhsha_ — «бик». У ведах колісницю Уші (грец. _Еос_), Вранішньої
Зорі, везе  _Укша_  або _Укшан_ — «Бик». Для Лесі  Українки, що разом  з  Іваном
Франком  стояла  біля  витоків   української  індології,  Уша-Вранішня   Зоря  —
найчарівніше й найпоетичніше ведійське божество.  З десятка гімнів «Ріґведи», що
їх  вона переклала до написаного  нею для сестер підручника  «Стародавня історія
східних  народів» (1890),  <435> виданого 1918 року в Катеринославі, два  гімни,
присвячені цій юній і  прекрасній богині  світанку, зроблені особливо ретельно й
любовно (МВЛ, 115–116).

Коростень   стоїть    на   річці   _Уж_,   інші    назви    якої    _Уша,_Вуша_,
«_rzeka_Uzh_dalej_Usza_zwana_» тощо. В Україні похідні від цієї назви _Вушиця_ в
басейні Ужа й _Ушиця_ в басейні Дністра. Форми _Ушиця_ й _Вушиця_ передбачають і
форму _Гушиця_ (пор.  _Умань-Вумань-Гумань_).  На  Житомирщині  є  кілька  річок
_Гусок_, назви яких вірогідніше пов’язувати  з биком, аніж зі свійським чи диким
птахом.  _Гуски_  є на  Київщині,  Хмельниччині,  Рівненщині, Сумщині, _Гусинка_
й_Гусинець_  (має і  форму _Ушинець_) —  на Чернігівщині  й  Харківщині.  З чого
напрошується висновок, що _Гуска_  — різновид назви  _Ушка_, а  назви на _Гус_ —
різновид назв на _Вуш-Вус_-_Гуш_-_Уш-Ус_ «Бик», «Тур».

На  Коростенщині засвідчений  літописний  _Ушеськ_  (_Ушськ_),  ототожнюваний із
містом  _Ушомир_.  В  Україні  засвідчені й  річкові  назви  _Ушка_  (2  притоки
_Ушиці_),  _Ушва_  (Сумщина), _Ушня_ й  _Ушківка_  (Чернігівщина), _Ушука_ (бас.
Дністра) — явна  перевага на боці первісності _Уш_. Тобто давнішою формою  назви
_Уж_, ріки, на  якій стоїть Коростень, певно, і є _Уш_ — «Бик, Тур». Літописна ж
назва _Ушськ_-_Ушеськ_, у такому разі, тлумачиться як _Турськ_-_Турівськ_.  Інша
(здогадна) назва цього міста — _Ушомир_ означатиме тоді _Туромир_, а _Туромир_ —
синонім до імен _Буймир_ і_Яромир_,  бо _Буй_ і _Яр_ теж означають «Бик», «Тур».
_Яр_ в епітеті _яр-тур_ зі «Слова» споріднене з санскр. _var_ — «самець», «бик»,
«чоловік». На означення Дніпра-Бика є давні назви _Вар,_Варом,_Варух_, де  _Вар_
якраз — «Бик».  _Ушомир_  могло бути не тільки  назвою, але й ім’ям.  У сучасних
українців побутує прізвище _Ушета_, схоже, кровний родич прізвища _Оксюта_.

Другий  компонент імені _Заратуштра_—_уштра_ «бик», відбите в назві _Уструшана_,
її мала  гірська область у  верхів’ях  ріки  Зеравшан. У  назвах  _Уструшана_  й
_Зеравшан_ спільний компонент _шана//шан_— «край»,  «країна» (зі _sthan,_stan_ —
«місце», «край», «країна»),  відбитий  і  в  іранських  назвах _Бадахшан_  (пор.
українське  прізвище  _Бадах_)  та  _Хорасан_.  Назві _Хорасан_  відповідають  в
Україні  літописний   _Корсунь_  (_Херсонес_  Таврійський  у  греків),  нинішній
_Корсунь_-Шевченківський  на Черкащині  й  _Коростень_  на  Житомирщині. Сюди  ж
стають  і  священні  для  індійців  назви  _Куру-стхана,_Куру-деша,_Куру-раштра,
Куру-радж’я_ (санскр. _sthana,_desha,_rashtra,_rajya_ — «країна»), _Куру-кшетра_
(санскр.  _kshetra_ — «поле»,  «край») й _Куру-джанґала_  (санскр.  _jangala_  —
«ліс», <436> з якого постало _джунглі_). Ці назви пов’язані  з Куру, легендарним
царем, родоначальником племені _куру_, інакше — _кавравів_-_кауравів_ (в Україні
непоодинокі  назви  _Коврай_),  назва  яких  виявляє спорідненість  з  етнонімом
_коровичі-кравенці_  «Влес-книги».  Матір  Куру   звали  _Тапаті_,  що  напрочуд
перегукується  з  ім’ям скіфської  богині  _Табіті_ в Геродота.  18-денна  битва
кауравів із  пандавами, своїми  двоюрідними братами, й складає сюжетний стрижень
«Махабгарати», велетенської  епічної  поеми,  в якій  боги, царі та герої  мають
імена, що нині побутують  в українців  як прізвища, і згадуються племена,  що їх
античні автори засвідчують на  теренах Давньої України. Всі ці назви тлумачаться
як  «Місце, Край  Бика»,  бо  в  індоіранських мовах  _Кор_-_Кур-Кир-Куру-Куруш_
означають «Бик» (пор. осет. _kur,_kyr_, памір. _gur_, іран. _kurush_; СИФ, 201).
Вони  ж  і  в  українських  прізвищах_Білокур_(_Білокоровичі_  на  Житомирщині),
_Білогур,_Калакур,_Калакура_ тощо.

Тож назви _Корсунь,_Коростень_ і _Хорасан_ мають спільне  походження  й однакове
значення (_Кор_-_сунь,_Хора-сан,_Куру-стхан,_Коро_-_стень_).  В Україні  є назва
_Курушан_;  колись,  певно, нею означалася  річка, а нині — це болото  в басейні
ріки  Молочної (де й знаменита Кам’яна Могила), яка впадає в  Азовське  море. На
Запоріжчині (Токмацький р-н) є село _Курошани_.

Назви _Коростень_ і  _Корсунь_  значеннєво тотожні назві  _Бористен_,  яку  мало
античне місто Ольвія (пор. _Олевськ_ на  Житомирщині) і яка є грецькою передачею
місцевого _Вріш+стхана_  — «Бикомісто»,  «Місто  Бика»:  пор. санскр.  _vrisha_,
хінді _vrish_ —  «бик», воно  ж  в імені  слов’янського  божества —  _Влес_.  На
Житомирщині є  село  _Стрибіж_, назва якого  відбиває інше  ім’я  Влеса-Велеса —
_Стрибог._Стри_  тут  відповідає  _устра-уштра_  —  «бик»  в імені  _Заратуштра.
Влес-бог_ і _Стри-бог_ — теоніми-синоніми,  означають «Бик-бог» і означують одне
божество — слов’янського «скотьєго» бога.

Назва  _Бористен_ на означення Дніпра у  грецькій передачі  має ту ж форму, що й
топонім _Бористен_, але утворена з _Vrish+danu_, де _danu_  —  «потік»,  «ріка»,
збережене  в  назвах  наших  найбільших  водних  артерій  — _Дон,_Донець,_Дунай,
Дністер,_Дніпро_. Гідронім _Бористен_ означає «Бик-ріка», а топонім _Бористен_ —
«Місто Бика».

Давня назва Согдіани у  давньоперській передачі — _Sugda,_Suguda_, в «Авесті»  —
_Suhda,_Suxda_, у  греків _Sogdiane_, а  її жителі  —  _sogdianoi_  та _sogdoi_,
тобто  _согдіани_ й _согди_. Їхні сусіди  на  півдні — бактрійці,  на південному
заході — парфяни й маргіанці, на  півночі  й північному сході — саки-<437>скіфи,
на північному заході — хорезмійці.

У   зв’язку  з   согдами-согдійцями   прикметні   слова   «Влес-книги»,  що   до
коровичів-кравенців,   окрім  скіфів,  антів,  русів   та  борусів,  належать  і
_сурожці_. А давні назви  нинішнього Судака в  Криму —  _Сугдея_  і _Сурож_,  що
засвідчує  зв’язок  согдів  і сурожців. _Suguda_  має  компоненти  _Su+guda_, де
префікс_su_ надає _guda_ вищої якості. _Guda_ чи  _gud_ означає «бик», а етнонім
_сугуди_  —  «дужі  бики» або «могутні  богатирі». Так  само тлумачаться  ще два
етноніми  —  індійський  _сувіри_ й український _сівери_. Назва  _Suguda_ (отже,
_Согд_  і _Согдіана_)  означає  «Країна  (Могутнього) Бика».  Кримське  _Судак_,
постале  з  давнішого  _Су-гъд-ак_, означає  «Місто  Бика»,  «Биків-Турів».  І в
шумерських текстах _gud_ «бик» означає «богатир»,  бо  порівняння  воїна з биком
властиве багатьом епосам, українському теж. Назва _согди_ тотожна назві _гуцули_
(з _гуд//гут_  «бик»  +  _ул//ал_  «-_ов//_—_ів_»).  Тож  _гут+ул_(_ал_) означає
«бичич», «турич», а _Гуцульщина_ — «Край бичичів-туричів».

У  давній _Согд_,  центром  якого в VI ст. до  н.е. був  Самарканд,  входила вся
долина ріки Зеравшан, розселення согдійців у ній відносять до кінця ІІ—початку І
тис.  до н.е.  Якщо в  назві  _Зеравшан_  відкинути  вже відоме  нам  _шан_,  то
залишиться _Зерав_, фонетично близьке назві _Жерев_, притоки  ріки Уж,  на  якій
стоїть  Коростень.   Інші  форми  цієї  назви:_Жерів,_Жеревиця,_Жерева,_Жеревка,
Жеревска_.  Засвідчені  й  населені  пункти_Жерева,_Жерев,_Жеревпілля_,  причому
остання  назва  передбачає форму  _Жерев-піль_ — майже точний відповідник  назві
_Зерав-шан_. І чи не відповідає,  часом, _Зерав_-_Жерав_ слов’янському  _Дерав_?
Бо  іранським мовам  притаманне чергування _д-з_:  іран.  _рамадан_ і  _рамазан,
даріна_ й _заріна_ «золото», _Дахак_і_Заххак,_чареза_ й укр. _череда_. І чи тоді
_древляни_ — не _зеравшани_, а  _Зеравшан_ — не _Деравшан_, тобто «Край деравів,
дервів, древлян»,  хоча  в такому разі  етнонім _древляни_  не  сходить до слова
_дерево_?  Столиця Бактрії в давніх джерелах — _Дрваспа_, а з Бактрією в України
чимало  зв’язків на різних рівнях:  з  Бактрією пов’язані  Заратуштра й  Сіявуш,
Рустам і  Віштаспа,  царі-кеї  і легенда про коваля та лихого  змія, відбита і в
київських легендах.

Уструшана, як  і  _Согдіана_, а  в  «Авесті» _Ґава_  — «Країна Тура-Бика». Назва
_Уструшана_, первісно _Уштрашана_-_Устрашана_, стає в один ряд із назвами _Ґава,
Соґд_-_Суґуда-Соґдіана,_Хорезм,_Туран,_Україна,_Русь,_Таврида,_Скіфія,_Бористен,
Волинь,_Буковина,_Бойківщина,_Гуцульщина_  —  всі  вони  семантичні  двійники  й
означають  «Країна  Бика-Тура». Оскільки  <438>  санскрит  знає _ushra_-_usra_ й
_ushtra-ustra_ — «бик», а санскр. _асура_  — це іран. _ахура_, санскр. _Васуман_
— іран. _Вохуман_, то _ушра//усра_ в деяких іранських мовах  мусить мати й форми
_ухра_ та  _укра_.  Тоді  індоіран.  _Ушрашана-Усрашана_  —  «Країна  Бика-Тура»
відповідатиме  назві _Ухраяна_-_Украяна_, отже,  й  _Україна_. Компонент  _яна_,
тотожний  _шан_  — «край»,  «країна»,  наявний  у назвах країн-сусідок Согдіани:
_Аріана,_Бактріана,_Дранґіана,_Марґіана_  тощо.  Назву  _Харіана_  «Країна  Харі
(Вішну)» має сучасний  індійський штат на  теренах давньої  _Куру-кшетри_,  інша
назва  якої — _Куру-стхана_ (хінді _Куру-стхан_).  А одне з імен Вішну — _Маль_,
тотожне імені  _Крішна_  —  «Чорний». І як тут не згадати відомого древлянського
князя на ім’я  _Мал_  і  його столицю Коростень, _Малушу_ —  доньку  Мала, матір
великого київського князя Володимира й древлянське  місто _Малин_. У такому разі
ім’я  _Малуша_  виявляється  семантичним  двійником  жіночого  імені  _Чорнуша_,
тотожного  індійському  жіночому  імені  _Крішна_,   а  назва  _Малин_  —  назви
_Вишнопіль_ на Черкащині, тотожної індійській назві _Вішнупур_ — «Місто Вішну».

З індоіран.  _ushtra-ustra-ushra-usra_  — «бик»  споріднені  численні українські
гідроніми й топоніми: ОСТЕР (річка й місто,  літоп. ВОСТРЬ, ВЪСТРЬ; під 987 р. —
ПО УСТРЬИ!), УСТРИЦЯ,  ОСТРИЦЯ, ОСТРА, ОСТЕРЕЧ, ОСТРИЛКА, ОСТРОУШКА, а ще _Стир,
Старий_Стир,_Стирик,_Стирець,_Стириця,_Стиртиська,_Стрий,_Стриш,_Стриж,
Стрижень,_Стриб,_Стрипа,_Струг,_Струга,_Стружка,_Стримба,_Стривігор,_Простирнь_
та  багато  інших. І,  звичайно ж, _Істр-Дністер_,  що його назва,  як  і  назви
_Дніпро_ й  _Бористен_, означає «Бик-ріка». _Дністер-Данастер_ утворене з _danu_
«ріка»+ _ustra_ «бик».

Походження і значення перелічених назв досі задовільно не  пояснені або пояснені
хибно,  іноді  більш-менш  умотивовано тлумачиться лише  один якийсь  компонент.
Скажімо,  значення  назв  _Стрий_  і _Стир_  остаточно не з’ясовано, а  _Стрипа_
виводиться з іллір. _stri-(a)pa,_stru_-_apa_, де — _pa,_ — _apa_ — з балт. _upe_
— «вода», «ріка» (ТСУ, 338–339). Тепер за ці та інші подібні назви можна братися
впритул,  бо вже  принаймні з’ясовано, що численні й  загадкові  _Устр-,_Востр-,
Остр_-, _Стир_-, _Стри_-, _Стр_- у них означають  «бик». А  бик невіддільний від
понять _вода,_волога,_роса_.

Назва  _Согд_-_Согдіана_  означає  «Країна Тура-Бика».  Інша  назва  Согдіани  —
_Ґава_, й собі  «Країна  Тура-Бика».  Назва  _Уструшана_  на  означення  частини
Согдіани — теж «Країна Тура-Бика». Тобто назва частини Согдіани й загальні назви
країни мають однакове значен<439>ня, хоча лексично вони й різні. Те ж  саме  і в
Україні, тільки в  значно масштабнішому й показовішому вигляді: назви її окремих
давніх  і сучасних  територій (_Таврика,_Скіфія,_Русь,_Сугдея,_Бористен,_Волинь,
Буковина,_Бойківщина,_Гуцульщина_)  і загальна назва країни —  також  семантичні
двійники. Бо _Україна_ й усі інші назви означають «Країна Тура-Бика».

То чого ж не сказав Заратуштра?

А багато чого.

Не сказав, зокрема, що достеменно означає його ім’я  чи хоча б _уштра_  в ньому,
чим  завдав неабиякого  клопоту  етимологам.  І  чому  в  Україні стільки  назв,
споріднених із тим  _уштра_, які сходять до сивої індоєвропейської давнини. Чому
назви _Согдіана_ й  _Україна,_Уструшана_  й _Остерщина_ означають одне й те саме
та чому стільки спільного між цими  такими віддаленими один від одного ареалами.
Через що про це та багато  іншого довелося  докопуватися самотужки. Хоча й  досі
загадкa,  чому  перський цар  Дарій, якому  Ахурамазда особисто  вручив  царську
владу,  здійснив  невдалу  військову  виправу  до  берегів  Дніпра-Бористена  на
скіфів-кравенців.  Чи  не  тому,  бува, що  причорноморські скіфи, як на  Дарія,
недостатньо шанували пророка та його вчення.

А  ще  він  не  сказав,  що  назва його країни  і його  власне  ім’я  нерозривно
переплелися.   Бо   ж   ім’я    його   —   _Заратуштра_,    а    батьківщина   —
_Уштраяна-Устраяна-Ушраяна-Усраяна-Ухраяна-Украяна_.

Цебто _Уструшана_.

_Країна_Тура-Бика._<440>






Перелік використаної літератури




АВ — Атхарваведа. М., 1989.

Авеста — Авеста. СПб., 1997.

Алаев — _Алаев_Л.Б._ Сельская община в Северной Индии. М., 1981.

АП — Махабхарата. Кн. З. Араньяка-парва. М., 1987.

АШ — Артхашастра. М.-Л., 1959.

Бибиков  —  _Бибиков_М.В_.  Византийские  источники  по  истории  Руси,  народов
Северного   Причерноморья   и   Северного   Кавказа   (ХII-ХIII вв.)//Древнейшие
государства на территории СССР: 1980. М., 1981.

Бируни — _Бируни_, Абу Рейхан. Индия. М., 1995.

Блаватская — _Блаватская_Е.П_. Из пещер и дебрей Индостана. М., 1994.

БМ — Махабхарата. Беседа Маркандеи. Ашхабад, 1958.

ВА — Ведическая астрология. СПб, 1997.

Весть  —  _Чокроборти,_Дж_.  «Игор-гатха»  —  «Слово  о  полку  Игореве»//Весть.
Москва-Дели, 1987.

ВК — Велесова книга. К., 1988.

ВЛ —_Эрман_В.Г_. Очерк истории ведийской литературы. М., 1980.

ВПН — _Шаян_В_. Віра предків наших. Том I. Гамільтон. 1987.

ВСЭ — _Зеленин_Д.К_. Восточнославянская этнография. М., 1991.

ВЭ — _Менгес_К.Г_. Восточные элементы в «Слове о полку Игореве». Л., 1979.

ВЯ — _Пахалина_Т.Н._ Ваханский язык. М., 1975.

Гафуров — _Гафуров_А_. Имя и история. М., 1987.

Геродот — _Геродот_. Історії в дев’яти книгах. К., 1993.

ГСІ — Голоси Стародавньої Індії. К., 1982.

ГУ — Гідронімія України в її міжмовних і міждіалектних зв’язках. К., 1981.

Гусева — _Гусева_ Н.Р. Раджастханцы. Народ и проблемы. М., 1989.

ДВ  — _Митрополит_Іларіон_.  Дохристиянські  вірування українського народу.  К.,
1992.

ДГС — _Мельникова_Е.А_. Древнескандинавские географические сочинения. М., 1986.

ДДО — _Пандей_Р.Б._ Древнеиндийские домашние обряды. М., 1990.

ДИ — Древо индуизма. М., 1999.

ДИЯ — Основы иранского языкознания: древнеиранские языки. М., 1979.

ЕДЧ — Енциклопедичний довідник. Чернігівщина. К., 1990.

ЕП   —   _Железняк_І.М._   Рось  і   етнолінгвістичні  процеси  Наддніпрянського
Правобережжя. К., 1987.

ЕС  —  Етимологічний  словник літописних  географічних назв Південної  Русі. К.,
1985.

ЕСУМ — Етимологічний словник української мови. Тт. I–III. К., 1982, 1985, 1989.

ЕУ — Енциклопедія українознавства, т. 9. Париж-Нью-Йорк, 1980.

ЕУД — Енциклопедія української діаспори, т. 4. Чикаго-Мельбурн, 1995.

ЗМ — Зороастрийськая мифология. СПб., 1998.

ЗН — _Коваль_А.П_. Знайомі незнайомці. К., 2001.

ЗНН — _Воропай_О_. Звичаї нашого народу. В 2-х кн. К., 1991.

ЗО — _Гузій_В.М_. Золота очеретина: Броварщина. Бровари, 1997.

ІА — _Трубачев_О.Н_. Indoarica в Северном Причерноморье. М., 1999.

ІЗК — Я_ворницький_Д.І_. Історія запорозьких козаків: у 3-х тт. К., 1990.

ІСУ — _Багалій_Д.І_. Історія Слобідської України. К., 1993.

ІУР — _Грушевський_М._ Історія України-Руси, т. II. К., 1992.

ИАМ —  _Бонгард-Левин_Г.М_., _Бухарин_М.Д.,_Вигасин_А.А_.  Индия и античный мир.
М., 2002.

ИГР — _Карамзин_Н.М_. История государства Российского: в 4-х тт. М., 1989.

ИД — _Бонгард-Левин_Г.М.,_Ильин_Г.Ф_. Индия в древности. М., 1985.

ИДС — Словарь: Индуизм. Джайнизм. Сикхизм. М., 1996.

Индуизм — _Гусева_Н.Р_. Индуизм. М., 1977.

КБ — _Константин_Багрянородный_.  Об управлении  империей// Развитие этнического
самосознания славянских народов в эпоху раннего средневековья. М., 1982.

КБН — Корпус боспорских надписей. М.-Л., 1965.

КД — Книга деяний Ардашира, сына Папака. М., 1987.

Кейпер — _Кейпер_Ф.Б.Я_. Труды по ведийской мифологии. М., 1986.

КМ — _Ткач_М.,_Данилевська_Н_. Клечальний міст. К., 1995.

КО — Історія міст і сіл УРСР. Київська область. К., 1971.

Кокова — _Кокова_Ю.Г._ Образ Баларамы в эпосе  и пуранах// Литература и культура
древней и средневековой Индии. М., 1987.

КП — Махабхарата. Кн. 8. Карнапарва. М., 1990.

КХЛ — _Соломоник_Э.И_. Каменная летопись Херсонеса. Симферополь, 1990.

КЭ — Индия. Карманная энциклопедия М., 2000.

КЭИ —  _Дандамаев_М.А.,_Луконин_В.Г_. Культура и экономика  Древнего Ирана.  М.,
1980.

Лаллу — _Лаллу_джи_Лал_. Прем Сагар. М.-Л., 1937.

МВ — _Чубинський_П._ Мудрість віків. У 2-х кн. К., 1995.

МВЛ — Матеріали до вивчення літератур зарубіжного Сходу: Хрестоматія. К., 2001.

МГ — _Лукомский_В.К_., _Модзалевский_В.Л._ Малороссийский гербовник. К., 1993.

МД — _Шевчук_В.О._ Мисленне дерево. К., 1989.

МДІ — Міфи Давньої Індії. К., 2001.

МДИ — _Темкин_Э.Н.,_Эрман_В.Г._ Мифы Древней Индии. М., 1985.

МНМ — Мифы народов мира. В 2-х томах. М.,1987, 1988.

МЧ — _Колесов_В.В_. Мир человека в слове Древней Руси. М., 1986.

Нараяния — Махабхарата. Вып. V. Кн. 2. Нараяния. Ашхабад, 1984.

НДГ — _Нерознак_В.П_. Названия древнерусских городов. М., 1983.

НЯ — Основы иранского языкознания: новоиранские языки. М., 1982.

ОЗ    —     _Гусейнзаде_А_.    Ойконимы     Закавказья,    включающие    этноним
_биченек_//Советская тюркология, № 5, 1982.

ОКН — Описи Київського намісництва 70–80 років ХVIII ст. К., 1989.

ОЛУ — Описи Лівобережної України кінця ХVIII — початку ХIХ ст. К., 1997.

ОРВ    —    _Смирнов_Б.Л_.    Очерк     развития     вишнуизма    по     текстам
«Махабхараты»//Махабхарата: О Бхишме; Побоище палицами. Ашхабад, 1981.

ПРУ — _Шилов_Ю.О_. Праісторія Русі-України. К., 1998.

ПЯ —_Топоров_В.Н._ Прусский язык: Словарь. К. — L. M., 1984.

РВЗ — Реєстр Війська Запорозького 1649 року. К., 1995.

РЗВ — Реестр Запорожского войска 1756 года. Краснодар, 1997.

Ригведа — Ригведа. Избранные гимны. М., 1972.

РИИП  — _Грантовский_Э.А_.  Ранняя  история иранских  племен Передней  Азии. М.,
1970.

РСИ — _Успенская_Е.Н_. Раджпуты. Рыцари средневековой Индии. М., 2000.

РФ — _Баскаков_Н.А_. Русские фамилии тюркского происхождения. М., 1979.

СБ — _Леонюк_В_. Словник Берестейщини. Львів, 1996.

СВР — _Елизаренкова_Т.Я_. Слова и вещи в Ригведе. М., 1999.

СГУ — Словник гідронімів України. К., 1979.

Сдасюк — _Сдасюк_Г.В_. Штаты Индии. М., 1981.

СІ — Сторінки історії та культури Праукраїни. Чернівці, 2003.

СИФ   —  _Пахалина_Т.Н_.  Исследование  по   сравнительно-исторической  фонетике
памирских языков. М., 1983.

СМ — Савур-Могила. К., 1990.

СП — Стратегемы Полиена. СПб., 1842.

СРС — Санскритско-русский словарь. М., 1978.

Стрижак — _Стрижак_О.С_. Етнонімія Геродотової Скіфії. К., 1988.

СУЕ — _Вовк_Хв_. Студії з української етнографії та антропології. К., 1995.

СУМ — Словарь української мови. В 4-х тт. К., 1958–1959.

СЯ — Основы иранского языкознания: среднеиранские языки. М., 1981.

Томас — _Томас,_П_. Легенды, мифы и эпос Древней Индии. СПб., 2000.

ТРС — _Наливайко_С.І_. Таємниці розкриває санскрит. К., 2000,2001.

ТС — Тураускі Слоунік. Т.4 (П — Р). Мінск, 1985.

ТСТ — _Шпак_, Дмитро. Тлумачний словник топонімів села Старі Кути. Львів., 1998.

ТСУ — _Янко_П.М_. Топонімічний словник України. К., 1998.

УЗ — Українські замовляння. К., 1993.

УКЗ — _Кривошея_В.В_. Українська козацька старшина. К., 1997.

УНМ — _Товстуха_Є.С_. Українська народна медицина. К., 1994.

УП — Махабхарата: Удьйогапарва. Л., 1976.

УР — _Килимник_С_. Український рік у  народних звичаях в історичному освітленні.
В 2-х кн. К., 1994.

УС — _Грушевський_М_. Велика, Мала і Біла Русь//Український світ, 1992, №№ 1–2.

ФМ — _Сокіл_В.,_Сокіл_Г_. Фольклорні матеріали з отчого краю. Львів, 1998.

ХРС — Хинди-русский словарь: В 2-х томах. М., 1972.

Чаттерджи — _Чаттерджи_С.К_. Введение в индоарийское языкознание. М., 1977.

ЧО — Історія міст і сіл УРСР. Черкаська область. К., 1972.

ЧУ — Чхандогья-упанишада//Упанишады. М., 1992.

ШЭ — _Канева_И.Т._ Шумерский героический эпос как исторический источник//Вестник
древней истории, 1964, №№ 3–4.

ЯДС — _Рыбаков_Б.А_. Язычество древних славян. М., 1981.

Яценко — _Яценко_Б_. Україна і Русь у ретроспективі//Індо-Європа. К., 1991.

DEE — The Oxford Dictionary of English Etymology. New York, 1985.

DI  —  _Roy_A.K.,_Gidvani_N.N_.  A  Dictionary  of  Indology.  Vol.   I–IV.  New
Delhi-Bombay-Calcutta, 1983–1986.

ESD — _Apte_V.S_. English-Sanskrit Dictionary. Delhi-Varanasi-Patna, 1991.

HN — _Gandhi_, Maneka. Hindu Names. New Delhi, 1993.

Law — _Law_B.Ch_. Historical Geography of Ancient India. New Delhi, 1984.

NL — _Sastri_K.N_. New Light on the Indus Civilization, vol. 2. Delhi, 1965.

PL —_Elizavenkova_T.Y.,_Toporov_V.N_. The Pali Language.

RAD — _Thapar_B.K_. Recent Archaelogical Discoveries in India.

UNESCO.Paris — Tokyo, 1985.

Rau  —  _Rau_W._ The  Meaning of  pur- in  Vedic Literature. — Abhandlungen  der
Marburger gelehrten Gesellschaft. Jg. 1973, Nr. 1. Munchen, 1976.

SED — _Apte_V.S._ Sanskrit-English Dictionary. Delhi, 1993.

SS — _Paranavitana_S._The story of Sigiri. Colombo, 1972.

Tod  — _Tod,_J_. Annals  and Antiquities  of  Rajasthan. 2 Vols. New Delhi, 1978
(Repr.).






Як придбати книжку?




Ми постійно працюємо над  тим,  аби  наша книга  могла легко дістатися до Вас. З
цією метою ми активно налагоджуємо співпрацю з книготорговельними організаціями,
книжковими   магазинами,  приватними  гуртовими   та  роздрібними  реалізаторами
видавничої продукції з  усіх регіонів  України. Тож  уже найближчим  часом  наші
видання будуть доступні усім тим, хто  зацікавлений у них. На сайті ми  постійно
розміщуватимемо актуальну інформацію про книгарні  та точки  роздрібної торгівлі
книг, де представлені наші видання. Нижче ми наводимо лише деякі з них:

1. Книгарня «Наукова думка», вул. Грушевського, 4.

2. Книжковий ринок «Петрівка», ряд 46, місце 7 (Книгоноша).

3. Книжковий ринок «Петрівка», ряд 58, місце 3.

4. Книжкові ятки на Майдані Незалежності (біля Головпоштамту)

5. Торговельний центр «Квадрат» на площі Слави («Українська книжка»)

6. Мережа книгарень «Орфей» («Будинок книги та медіа»)

7. Книжковий кіоск «Словники-самобранки» на Львівській площі

8. Книжкова  розкладка у жовтому  корпусі Київського  національного університету
(Інститут філології)

9. Історико-археологічний музей «Прадавня Аратта-Трипілля» в с. Трипілля

10. Книгарня «Смолоскип» на Межигірській, 21

11. Академічна книгарня у Львові, вул. Нижанківського, 5а; www.akbooks.com.ua

12. Мистецька аґенція «Арт-вертеп», м.  Дніпропетровськ, вул. Червона  площа, 3;
www.artvertep.dp.ua/shop

З питань  гуртової закупівлі  книг  (від  1  пачки)  або  отримання книг  поштою
звертатися за електронною адресою info@ukrainoznavstvo.info





notes


Примітки





[1]


Цифри, оточені  знаками  менше  (<) та  більше  (>)  позначають  сторінки  книги
паперового видання.  Номери сторінок  стоять  після тексту  відповідної сторінки
(_Прим._оцифровувача_).


