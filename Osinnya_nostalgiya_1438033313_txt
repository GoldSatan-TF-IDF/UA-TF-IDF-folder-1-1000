Осіння ностальгія
Власюк Анатолій



До “Осінньої ностальгії” увійшли вибрані вірші, написані автором упродовж останніх років.
Красиве минуле, гірке сучасне, невловиме майбутнє – ось наскрізні теми цієї збірки. А ще – Кохання з великої літери, біль за Україну, радість від життя.


І. БОРИСЛАВСЬКА КОПА

БАБУСИНЕ ЛІТО

Це літо бабине було.
Чому ж мені так стало млосно?
Дитинство в зиму  замело –
І перед вічністю так тоскно.

Космічний шлях – шлях забуття.
Назад не вернешся ніколи.
“Нема, синочку, вороття”, - 
З бабусею йдемо до школи.

Так дивно й смішно це мені.
До смерті ще далеко досить…
… Та вже мурашки по спині,
Коли осіннє листя носить.

Це душі мертвих нам дають
Відрадний знак з тамтого світу.
Вони заради нас живуть.
Усюди нашого є цвіту.

І павутинкою мене
Бабуся ніжно оповиє:
“Не бійся, сину, все мине”.
Лиш тихо пес вночі  завиє.

О літо бабине моє!
Старенька грамоти не знала.
“Життя на світі вічне є”, -
Мені бабуся в сні сказала.

МЕНЕ БАБУСЯ НАЗИВАЛА СИНОМ

Мене бабуся називала сином,
Бо був на батька схожий я.
… Стоїть, замріяна, за тином,
Вдивляється у даль, в поля.

“Чого сумуєте, бабусю?
Чи виглядаєте когось?” - 
“Вже, сину, більш не повернуся.
Уже вмиратиму ось-ось…” -

“Та що ви кажете, рідненька?
Вам жити й жити ще роки!”…
…Та згасла свічка. Вже старенька
Пішла до Бога на віки…

КОВАЛІВ

Край столу згасла свічка.
На руки впала голова.
Заснув старий учитель. І слова
Згубила підла нічка.

Та мозок лиш дріма, не спить.
Іскриста думка слово креше.
І чисте серце, що не бреше,
Вогнем неправду спопелить.

Насниться щось таке чудне,
Що в Бориславі й не здибаєш.
І ніби ти уже конаєш...
Й життя брехливе і брудне...

Та Бог надішле ранок вмить,
І нова свічка запалає.
Таїни творчості не знає
Убогий чоловік, та все ж творить.

І як воно все спричинилось?
Ковалів ніби і не спав...
І взяв перо, і записав
Оте, що бачив. Чи наснилось?

Гуде у голові - мов дзвін
З далекого дитинства гука.
А на столі - листочків купа.
У цілім Всесвіті лиш він.

Затарабанив дощ в вікно,
І позіхає сонне небо.
Здається, вже тебе й не треба,
Але живеш ти все одно.

Франко! Аж стрепенувсь Стефан.
Згадав: професор нині завітають.
Свіжі думки у просторі витають -
І ти над ними вічний пан.

Та все ж давно пора до школи.
Розмріявся сьогодні щось.
Життя шалено пронеслось
І не повернеться ніколи.

А в школі ті ж учительки -
Жидівочки щебечуть по-своєму.
І таїна святого Вифлеєму
Вже людством втрачена навіки. На віки...

СОЛОВЧУКИ КЕРУЮТЬ БОРИСЛАВОМ

Соловчуки керують Бориславом.
Сволот ганебних підлий рій.
Минуле світової слави -
А про майбутнє і не мрій.

При владі ніби українці.
І ніби ходять в вишиванках.
Та окупанти це, чужинці.
Нема на вас ще партизанки!

Брехливі, підлії іуди!
Хруні, що вилізли на сонце!
Майбутнє не за вами буде.
Ще світа Божого в віконці.

Змирилися з соловчуками,
Простили те, що не прощають.
А він кров нашу п’є роками,
Лиш небеса про те  все знають.

Не вступиться мурло паскудне,
Будь-яку владу вихваляє.
Того вб’є словом, того скубне.
Ми мовчимо - він заробляє.

Космічна пенсія у нього,
Й зарплату всю собі прибрав.
А Борислав живе убого.
Він Борислав уже приспав.

Його фальшиве підле слово
Десятиліттями звучить.
Яке знущання, рідна мово!
А Борислав усе мовчить!

В труні зневажені герої
Писань соловчукових сплять.
А він при владі, він на волі,
Його вуста на них сичать!

Соловчуки керують Бориславом.
Сволот ганебних підлий рій.
Минуле світової слави -
А про майбутнє і не мрій.

ІНФАРКТ

А.Грущаку

Рубець на серці. Ще не смерть.
Та вже з косою стука в двері.
Життя наповнене ущерть:
Вже неживі, та ще не мертві.

Пом’явся лікар: “Це інфаркт”.
Поет приречено сміявся.
Нема ще смерті. Ще не факт.
Та знову ти один зостався.

Біліють медсестер халати.
Лікарні запах вже всотав.
Заходять друзі до палати.
А ти лежиш. Іще не встав.

Забороняє лікар встати:
“Лиш хвильку посидіть - і все”.
Та ти не можеш не писати.
Народиться нове слівце.

Рядки лягають на папері -
І за строфою вірш зрина.
Мізерні шанси. Ой, мізерні...
І в цьому не твоя вина.

Поета серце все вмістило:
І людський біль, і каяття.
О, вічная небесна сило!
Лиш ти даєш мені життя.

Рядки лягають за рядками.
Пишу, немов в останній раз.
Розводить лікар вже руками.
Поет посунув в простір час.

Рубець на серці залишився,
Та не помер іще поет.
Він тихо-тихо помолився -
Й продовжився фантазій лет.

Лиш Слово Боже вік продовжить,
Діагнози всі скреслить вмить.
І доброту людську помножить.
Рубець на серці не болить...

- - -

Німіло сонце в обіймах моря.
Палали зорі від бід людських.
Чи захлинеться Земля від горя?
Чи ще замало нам війн і лих?

Нікчемна твар - земна людина.
Перекроїть хоче буття.
Коли прийде твоя година?
Коли закінчиться життя?

Ми не повторимось ніколи.
В краплині Всесвіт відбива.
Допоки в вуликах є бджоли,
Моя планета ще жива.

Та суть природи не розкрита.
Наш куций розум - суєта...
Земна могила вже розрита,
І нездійсненна вже мета.

Пливуть віки в тумані сивім,
Німіє сонце в небесах.
Суцільний ад в краю красивім.
І кольоровий рай лиш в снах.

---

Мені наснились дивні строфи.
В повітрі літери літали
І ніби автора не знали – 
Того, що знов йшов до Голгофи.

І ніби я молився Богу,
І в небуття обрав собі дорогу.
Молитва дивною була – 
Не то любов, не то хула…

---

Нема пощади, і нема утоми.
Лиш вічні суєта і страх.
А в голові – суцільні ідіоми.
Здається, трохи ще – й поїде дах.

А ідіома з ідіотством –
Як море з свинкою морською.
Не мала б влада бути жлобством.
Життя не мало б бути грою…

---

Нема спокою на землі і в небі.
Спокійно спиться лиш амебі.
А думка, збуджена вночі,
Тиняється в космічному безладді:
То грається в дитяче “чу-ва-чі”,
То віддається на поталу владі.
Нема спокою в небі й на землі.
І хто сказав, що ми своєї долі ковалі?

---

О, випадкові зустрічі таємні!
О, любощі і пестощі взаємні!
Кипіла кров, життя буяло!
Та все минуло, ніби й не бувало…
Самовдоволене юнацтво
Подібне на щасливе птаство,
Що днем сьогоднішнім живе.
Думки про смерть, хвороби, муки,
Любов нещасну і розлуки
Йому незнані. Й оживе
Лиш згадка про життя минуле,
Коли за горло схопить смерть…

---

Не пишеться… Думки зів’яли,
Немов чужі їх руки м’яли,
І по душі хтось чобітьми пройшов
З болотом чорним підошов.

А квола думка – слово хиле,
Мені самому аж немиле.
Немов душа нерідна і чужа…
Колючий дріт із їжака й вужа.

Мені болить. Це не фізичний біль.
Це стан душі, коли і світ не милий.
Так бачиш вдалині єдину ціль,
Та знаєш: не дійдеш, не маєш сили.

І все ж, зціпивши зуби, ти повзеш:
Таке життя – процес невпинний.
Зупинишся на мить – і вмить помреш,
І сам у цьому будеш винний.

А коли ціль – на відстані руки,
Враз зрозумієш хибність думки.
Та вже минули всі твої роки,
Й радіють підло недоумки.

Ти знов програв, і знову зверху Зло,
Кричить, дурне, в гіркій нестямі.
Куди ж ти, Слово, запливло?
І Думко, ти в якій загрузла ямі?..





СПАСИБІ ЯНЕКУ ЗА ЦЕ!

Копа

1

Студент жбурнув сире яйце.
Спасибі Янеку за це!

2

У нас немає мух цеце.
Спасибі Янеку за це!

3

Табачнику ти плюнь в лице.
Спасибі Янеку за це!

4

Підсмажу зранку я яйце.
Спасибі Янеку за це!

5

Ти просто маєш буть борцем.
Спасибі Янеку за це!

6

З кумою дудлимо винце.
Спасибі Янеку за це!

7

І з кумом їли ми сальце.
Спасибі Янеку за це!

8

Купив на ринку я м’ясце.
Спасибі Янеку за це!

9

У Шустера – гниле слівце.
Спасибі Янеку за це!

10

“Чернігівське” – оце пивце.
Спасибі Янеку за це!

11

Реформи проведем мигцем.
Спасибі Янеку за це!

12

Три шкури друть із нас живцем.
Спасибі Янеку за це!

13

На пенсію ідуть мерцем.
Спасибі Янеку за це!

14

Яйцем уб’ємо мух цеце.
Спасибі Янеку за це!

15

Ми чорний хліб їмо з сальцем.
Спасибі Янеку за це!

16

Початок буде лиш кінцем.
Спасибі Янеку за це!

17

Й Азарову ти плюнь в лице.
Спасибі Янеку за це!

18

У нас є секс, і ЦЕ, і ЦЕ.
Спасибі Янеку за це!

19

Ти долар обміняй тихцем.
Спасибі Янеку за це!

20

Від старості – біг підтюпцем.
Спасибі Янеку за це!

21

Шекспір писав сонет про ЦЕ.
Спасибі Янеку за це!

22

За олігархів і винце!
Спасибі Янеку за це!

23

Убий Табачником цеце.
Спасибі Янеку за це!

24

Купив на пенсію яйце.
Спасибі Янеку за це!

25

Потрапив наш народ в сільце.
Спасибі Янеку за це!

26

М’ясце, сальце, винце, яйце.
Спасибі Янеку за це!

27

Тігіпко мріє лиш про ЦЕ.
Спасибі Янеку за це!

28

Бігцем, живцем і підтюпцем.
Спасибі Янеку за це!

29

І Савіку ти плюнь в лице.
Спасибі Янеку за це!

30

Убий Азаровим цеце.
Спасибі Янеку за це!

31

Пристойне “ананас” слівце.
Спасибі Янеку за це!

32

Донбас вступив у гіменце.
Спасибі Янеку за це!

33

Удар Табачника в яйце.
Спасибі Янеку за це!

34

Вже подорожчало сальце.
Спасибі Янеку за це!

35

І подорожчало м’ясце.
Спасибі Янеку за це!

36

Дорожчим стало і винце.
Спасибі Янеку за це!

37

Але нема в нас мух цеце.
Спасибі Янеку за це!

38

Завів Сусанін в болотце.
Спасибі Янеку за це!

39

Продасть земельку вже сільце.
Спасибі Янеку за це!

40

Тут треба бути лиш борцем.
Спасибі Янеку за це!

41

Пливуть роки бігцем, тихцем.
Спасибі Янеку за це!

42

Й Тігіпку, друже, плюнь в лице.
Спасибі Янеку за це!

43

В криницю впало цеберце.
Спасибі Янеку за це!

44

Азаров у Фейсбуці молодцем.
Спасибі Янеку за це!

45

Якщо їж сало і м’ясце,
Спасибі Янеку за це!

46

Якщо читаєш ти оце,
Спасибі Янеку за це!

47

Якщо з кумою п’єш винце,
Спасибі Янеку за це!

48

Впіймаєм муху ми цеце?
Спасибі Янеку за це!

49

Знайшов студентське ти яйце?
Спасибі Янеку за це!

50

Табачнику вінком в лице.
Спасибі Янеку за це!

51

Тігіпку сам скажи про ЦЕ.
Спасибі Янеку за це!

52

Чуже Азаров їсть м’ясце.
Спасибі Янеку за це!

53

Своє сальце має сільце.
Спасибі Янеку за це!

54

Нема за що купить винце?
Спасибі Янеку за це!

55

І “Оболонь” – оце пивце!
Спасибі Янеку за це!

56

Не буде в нас мухи цеце.
Спасибі Янеку за це!

57

Ставай, мій друже, ти борцем!
Спасибі Янеку за це!

58

Азаров став у гіменце.
Спасибі Янеку за це!

59

Убий муху цеце яйцем.
Спасибі Янеку за це!


60

Успішно дочитав оце?
Спасибі Янеку за це!

---

Пливе ріка в осінньому тумані.
Мигтить неспокій в серці й у душі.
Земля рахує дні останні.
Блаженно сплять святі мужі.

НАЙБІЛЬШИЙ ГРІХ – ЦЕ БЕЗ КОХАННЯ ЖИТИ

Це не тобі так гірко я молився.
Це не про тебе думав я щодня.
Наш храм любові дощиком умився.
І вже сьогодні не вчорашній я.

Того, що був колись, уже немає.
Кохання душу й серце спопелило.
Чужа любов до себе пригортає,
Та це мені уже немило.

Найбільший гріх – це без кохання жити,
Це за життя продати свою душу.
І можна, мов той пес, на Місяць вити –
Та від безсилля існувати мушу.

І вже не зміниш щось в житті своєму.
Коханням штучно не заплідниш серце.
Пишу життя гірку поему,
Плісняву воду п’ю з цеберця.

А молодість – як це було недавно,
Як розривалось серце від кохання.
Роки пробігли марнославно –
І вже нема навіть бажання.

І лиш колись іскрА юнацька
Ледь зажеврІє й запалИть багаття.
І це стається так зненацька!
Як мало треба нам для щастя…

ДРОГОБИЦЬКЕ

1

Це не твоя вина у тім,
Що не тебе я вже кохаю.

2

Не зійде Сонце зранку вже,
І Місяця вночі не буде.

3

Як би минуле й майбуття
Нам раптом помінять місцями?

4

У місті щезли горобці.
Зате мобільних станцій – тьма!

5

Сміливий погляд небайдужий.
Чарівна юність. Біс в ребро.

6

Дороги знищені ущент.
Чому не їде президент?

7

Церков вже більше, ніж людей.
Клепсидри сплять в нічнім тумані.

8

Хто в ратушу прийде – від ратуші й загине.
Усього не прихопиш у світ чужих смертей.

9

Ти не за все в одвіті на цім світі.
Лише безсмертну душу бережи.

10

Багато пафосу, хвальби і пієтету.
Що в місті древньому робити тут поету?

11

Живеш, мов скутий панциром якимось,
Лише зворотній відлік часу чуєш.

12

Рахує справно гроші неписьменна
Чарівная циганочка Марія.

13

Дорвавсь до влади – іншим став.
Де Рим, де Крим, де труби, де литаври…

14

Забув перехреститись олігарх.
Все рахував, що й скільки Богу винен.

15

Минуло сонячне затемнення.
Не висвітлив і Місяць щастя.

16

Нещасний Бруно, що здавав жидів,
Тепер герой убогої Європи.

17

Ми хрестимось на церкви і хрести, 
А повз Франка й Шевченка йдем, німі душею.

18

Облич красивих мало у житті,
А внутрішню красу зі свічкою не знайдеш.

19

Сумний наш Юрко Котермак. 
Він будував Європу. А Дрогобич…

20

Вся Турка до Дрогобича прийшла.
Міліцію узбеки прикупили.

21

У “Рандеву” убили чоловіка.
В “Заліссі” не побільшало клієнтів.

22

Дівчисько без батьків відчуло волю.
В гуртожитку любов б’є через край.

23

Дрогобич продають наліво і направо.
В “Заліссі” заливають ганьбу й сором.

24

Чи міг Франко подумати колись,
Що рідним краєм керуватимуть хруні?

25

Все неспроста на цьому світі.
Відповідаєм за чужі гріхи.

26

Ось так і все життя мине.
Згадай мене в своїх молитвах.

27

Клекочуть журавлі у небі.
Синиць у жменях теж нема.

28

Спочатку Ющенку молився,
А нині Януковича вже раб.

29

Від партії до партії пройшовся.
Як пес приблудний в реп’яхах.

30

Сконає ніч в молочному тумані,
Та сонце хмари з’їли молоді.

31

Колись і сніг біліший був,
І дощ мокріший, й усмішка щиріша.

32

Святі давно пішли на небо,
А грішні на землі снують.

33

Вбивають мужніх, бо мовчать іуди,
Бо боягузів більше, ніж людей.

34

Пробач, мій правнуче далекий,
За гріх нерукотворний мій.

35

Стріляли в “Рандеву” – поцілили в Гонгадзе.
В табличці – часточка його душі.

36

Метелик крильми бурю здійме,
А думка вб’є мільйони душ.

37

Франко ходив Дрогобичем вечірнім.
Лишились вулиці, та щез Каменяра вже дух.

38

Живемо поруч, та не чуєм болю.
В очах не бачимо споріднених ми душ.

39

Не помічаємо, як в сни чужі заходим.
Дивуємось: і що таке наснилось?

40

Нема нічого гіршого за ненависть.
Вона вбиває поглядом і словом.

41

Усе продати хочуть можновладці.
Могли б – із ратуші бордель зробили.

42

Вже турки нам дороги ремонтують,
А нам лиш в смітниках попорпатись дають.

43

Стоїть й мовчить нахмурений Шевченко.
В Дрогобичі не бачить він сокир і вил.

44

Осінній дощ січе Котермаку в обличчя.
Філософ древній плаче уві сні.

45

Жидів поменшало у древнім місті.
Побільшало лиш тих, хто служкою у них.

46

Фест-Шульц! А фест-Франка не чути.
І фест-Бандери, бо Дрогобич спить.

47

Бринить сльоза невинної дитини:
В матусі на цукерки ’ма грошей.

48

Вони гадають, що в могилу
З собою заберуть Дрогобич ввесь.

49

Франко зустрівся з Шульцем у кав’ярні –
І Бруно стало соромно за нас.

50

Вони так лаяли УПА і бандерІвців!
А нині за Вкраїну незалежну.

51

За будь-якої влади Байса в шані,
Та вже народ прозрів давно.

52

Насправді Саша – Міхельсон.
У ратуші – з великої дороги злодій.

53

Все так не буде – буде гірше.
Але не з нами. Ти повір.

54

Вже Ющенко до нас не їде.
Спочатку банк просрав, а потім Україну.

55

Бандеру прихопить хоче “Свобода”,
На манівці нас скерувати.

56

Героєм можеш ти не бути,
Та збережи Дрогобич від хапуг.

57

Вони громаду мають десь.
Повикида їх з ратуші громада.

58

Вже щезли горобці у місті.
І для людей вже цвинтарі тісні.

59

ВладИ нема. Померла влада.
Вінок під ратушу. Амінь!

60

А корінні дрогобичани ще мовчать,
Хоч зайди витворяють Бог зна що.

СОНЯЧНИЙ ЗАЙЧИК

Горіла свічка.
Життя згасало.
Зболіле тіло
Смерті жадало.

Думок не було.
Байдужість всюди.
Які нестерпні
Ці милі люди!

І раптом зайчик,
Що з Сонцем знався,
На стінку скочив.
Він не зазнався!

Дитя світила,
Він був щасливий.
Такий жаданий!
Такий вже милий!

Скакав той зайчик – 
І легше стало.
Та чорна хмара
Його застлала.

І дощ вже плакав
Слізьми розлуки.
Летіло тіло
На вічні муки.

Конали люди
В фальшивім жалі.
А зайчик зникнув.
Нема печалі…

Нема вже болю.
Згоріла свічка.
Спить милий зайчик.
Надворі нічка.

ПО КОХАННЮ ТВОЄМУ ВОЗДАСТЬСЯ…

Ти не скажеш мені, що кохаєш.
Не дозволить це гордість зробити.
Крізь століття мене не впізнаєш.
Будеш поруч у всесвітах жити.

А мільярди сердець у коханні!
Крізь віки пролітають флюїди.
Ми у вічнім страху і бажанні,
Свого серця живі людоїди.

Нам подай заборонене Богом!
Єви яблуко – не перешкода.
Смерть чекає уже нас за рогом,
Та життя свого нам ще не шкода.

Індульгенція – наше кохання.
Перед Господом і віками.
Це одвічне й солодке чекання.
Почуття не опишеш словами.

Від Кохання інсульти й інфаркти.
Вбите серце у космос полине.
Археолог шука артефакти.
А кохання ніколи не згине.

Вже бульдозер зрівняє з землею,
Що ховали віки від людини.
Побудують Героїв алею,
І затопчуть минуле машини.

Лиш Кохання літа межи нами!
Символ вічний життя і безсмертя.
Десь школярка заучує гами,
А флюїди летять їй до серця.

Поклик крові – і гени працюють!
І хлопчиська той погляд жаданий.
Наші душі нічого не чують.
Лиш би слово почути: “Коханий…”.

І у відповідь: “Мила… Єдина…”.
Ще не вірять вони в своє щастя.
Для них вічність – кожна хвилина.
А вже далі – як там удасться.

В унісон їхні серденька б’ються.
Шлях до Вічності вказаний точно.
Феєрверки розлук не зітруться.
Не буває кохання заочно.

Все записано в Божих скрижалях.
Й по Коханню твоєму воздасться.
Живемо у космічних цих далях.
Наша думка – про впіймане щастя.

---

Тебе нема, та голос твій я чую.
Чатую на скрижалях небуття.
У снах твоїх незвіданих ночую –
І проживаю вже чуже життя.

Твої думки стають моїми.
Мої ж у Всесвіт линуть теж.
І оживають вже боїми,
Й життя вже вічне, і без меж.

І аж тоді єдиним цілим
Відчують люди всі себе,
Коли на всьому світі білім
Туга за майбуттям мине.

Ми всі з минулого, одначе
В майбутнє нам проляже шлях.
І мати не одна заплаче,
Як в труну сина ввійде цвях…

---

Співають на асфальті півні.
Мені наснилося село.
І спогади приходять пізні,
Коли вже пам’ять замело.

О, запах молока корови…
Бабусин хліб пливе з печі…
Матусині смішні обнови…
Смачні рум’яні калачі…

Дитинство й юність вже далеко.
Нема й не буде вороття.
Де полетів ти, мій лелеко?
Згасає в присмерку життя.

І ти у пам’яті зринаєш,
Кохання перше й чарівне.
О душе, й досі ти ридаєш
І знаєш, що воно мине.

А я не вірю, що зі смертю
Кохання згине назавжди.
Не розуму я довіряю – серцю!
Будемо разом я і ти…

ГАЛИНКА

Тебе я зустрів й закохався.
Кохання – це щастя душі.
В коханні тобі я зізнався,
Присвячував ніжні вірші.

Галинко, Галинко, Галинко,
Навік полонила мене.
Галинко, Галинко, Галинко,
Кохатиму вічно тебе.

Разом не судилося бути.
У тебе і в мене сім’я.
Не міг я кохану забути.
В думках ми разом – ти і я.

Галинко, Галинко, Галинко,
Навік полонила мене.
Галинко, Галинко, Галинко,
Кохатиму вічно тебе.

Роки промайнули так швидко,
Та в серці моєму живе
Кохання до тебе, Галинко,
Воно лиш зі мною помре.

Галинко, Галинко, Галинко,
Навік полонила мене.
Галинко, Галинко, Галинко,
Кохатиму вічно тебе.


---

Читайте на ніч вірші, не газети.
Добрішими ставайте хоч у сні.
Майбутнє пророкують нам поети,
Що гинуть у щоденній цій війні.

Поезія народжується в небі.
На небесах твориться дар життя.
Як мало в світі цім дано амебі.
Усе приречене на забуття.

Життя і смерть – не акт, а лиш процес,
Як сходження угору і стрімке падіння.
Та не прославився Дантес,
Що зупинив Поетове прозріння.

Матеріальне Слово, що вбива,
І що народжує Кохання в серці.
Учіться помічать дива,
Що, невпізнанні, гинуть в герці.

---

Осіннє листя падає під ноги.
Разом йдемо, взявшись за руки.
З тобою вмить зникають всі тривоги
І віддаляється у часі мить розлуки.

Здається, все на світі зупинилось.
Лиш листя шурхотить попід ногами.
Ми поруч, разом. Це нам не наснилось –
Намріялось оце ночами.

Кохання не зника в космічній павутині.
Немов той лист осінній, все кружляє.
І скільки б ти не жив у самотині,
Та все одно до тебе повертає.

Йдемо ми мовчки, слів земних не треба.
Бо неземне це почуття. Космічне.
Ми взором летимо до неба,
А там Кохання дивне, вічне.

Моя рука руку твою стискає.
У такт серденька наші б’ються.
Нічого в світі кращого немає.
Закохані серця не розійдуться.

Осіннє листя падає під ноги.
Разом йдемо, взявшись за руки.
З тобою вмить зникають всі тривоги
І віддаляється у часі мить розлуки…

---

Осінній дощ навскіс січе в обличчя.
Холодний вітер аж проймає до кісток.
Земля і небо. Пограниччя.
Реалії сумні. Тобі не до казок.

У Космосі бліді зірки палають.
Проблеми наші їм далекі та чужі.
В агонії вони вмирають,
Звиваються, немов вужі.

І нас це не пече, що з ними.
Під ноги дивимось собі.
Омиють нас космічні зливи,
Та не приймаєм цей двобій.

Вже сутінки життя планеті нашій.
А тайни зір – за сімома замками.
І до кінця не зваримо ми каші.
І свідками всі станемо ми драми.

Планета гине. Зірки миготять.
Дають нам знати: щось робіть.
Та душі наші вже болять.
Ми відганяєм їх: ідіть…

БОРИСЛАВСЬКА КОПА

1

Лідерчуки, залиште Україну!
Хто вас возніс на п’єдестал?
По собі залишаєте руїну,
Де сатана лиш править бал.

2

Я в Тебе, Боже, не прошу нічого,
Бо те, що хочу, Ти мені не даш.
Бо думаємо всі убого,
Хоча й шепочем: “Отче наш…”.

3

З-під брів твій погляд зіб’є з ніг.
Тобі моє кохання – звук порожній.
Тебе причарувати я не зміг.
Блукаю світом, дивний подорожній.

4

Свою любов я вичерпав до дна.
Залишились лиш спогади юначі.
Самотня ти й на світі цім одна.
Усміхнена, бажаєш всім удачі…

5

Мій Борислав на кістках ріпників стоїть,
Які у шурфах й копанках конали.
Під ним – історія століть –
Її забули ми й не знали…

6

Я буду вперто перти свого плуга,
Аж поки не сконаю на межі.
Боятись треба зради друга,
Бо вороги сичать відверто, мов вужі.

7

Поет встромив поетові ножа у спину.
Переписав його вірша, не пропустив ні коми.
Вже краще працювать самому до загину
Й умерти на строфі від перевтоми.

8

Тебе не можу з пам’яті зітерти.
Душу твою у снах своїх тривожу.
Мабуть, зі мною будеш ти до смерти.
Кохаю я тебе, мою довічну кару Божу.

9

Одні роки повзуть, як черепаха,
Інші – прискорюють свій гін.
І будеш вічний ти невдаха,
Якщо не станеш прагнуть змін.

10

Нехай тебе твій ангел береже
І захистить од лиха і біди.
Нехай твою він совість стереже,
А ти лише до Бога йди.

11

День потонув в обіймах ночі.
Не вмер, лише заснув на мить.
У снах я бачив твої очі –
Й мені хотілося так жить!

12

Людина – Бог на грішній цій землі.
Так мало б буть, одначе так не є.
Свойого щастя ми не ковалі,
І хтось лихий нам доленьку кує.

13

Стоїть село, туманами повите, -
Дитинства спогад, нездійсненна мрія…
Голодне, й сите, і дощем умите,
Земля героя й гречкосія.

14

Чому караєш мене, Боже?
Хоч натякни, щоб я все зрозумів.
Що я зробив таке, тобі не гоже?
Уникнути чого я не зумів?

15

Я бачив тебе у сутінках сну.
Неприступна і горда ти летіла в блакить.
Ніколи мені не здолать далину,
Що в людськім житті триває лиш мить.

16

О, мій зґвалтований народе!
Тебе опустять ще не раз
Усі ці зайди і заброди.
І сумно дивиться Тарас…

17

В вертепі Жид був, не єврей.
І насміхавсь народ з жидоти.
Тепер усім керує гей –
Веде русинів до Європи.

18

Вовком хай завиють москалі!
Хай жиди заверещать, як свині!
Свято нині на моїй землі –
Старий Новий рік ув Україні!

19

Сміялась Смерть – зі смутком ув очах.
Колись вона так матір’ю хотіла стати…
Для неї світ давно почах – 
Й майбутнього їй більше не згадати…

20

Сніг почорнів од горя і образ.
Пече сльоза невинної дитини.
Якийсь нікчемний богомаз
Натурниць ґвалтував і малював картини.

21

Ти не кажи мені нічого –
Брехні і правди. Слово – суєта.
Ми мислим примітивно і убого,
Зіславшись звично на Христа.

22

У засвіти відходять друзі та колеги.
За ними незабаром я піду.
Пізнати світ від альфи до омеги
Так хочуть люди – Богу на біду.

23

Мої молитви йдуть у порожнечу
Й не повертаються назад.
Життя подібне на рішучу втечу –
Насамперед від себе. Без пощад…

24

Знов випав сніг. І знову ти далеко.
В моїй квартирі поселився сум.
Десь заблукав нікчемний наш лелека.
Життя бере людей на глум.

25

О, Бориславе, ти вартуєш
Буть європейським на віки!
Натомість в сутінках марнуєш
Свої найкращії роки…

26

Ти знов прийшла до мене уві сні –
Красива, молода, зваблива.
Тебе зустрів я навесні –
І не отямився від дива.

27

Ніколи смерті не чекай.
Вона сама прийде, небога.
Допоки сили є – дерзай
Й молися, друже мій, до Бога.

28

Як близько смерть навколо мене ходить.
Знайомий цвинтар аж по швах тріщить.
Життя мені зовсім не шкодить.
Я хочу жить! Ти чуєш, Смерте? Хочу жить!!!

29

Ми молимось хрестам, а не Тарасу,
Без Бога в серці молимось хрестам…
І Україну нашу вже завчасу
Віддали на поталу ворогам.

30

Сльоза - як порвана струна,
Лиш дзенькнула й сповзла додолу.
Життя – немов гнила труна:
Хоч в рай, хоч в пекло – та усе по колу.

31

В вікні маршрутки, мов день згаслий,
Відбився погляд твій сумний.
Він був божественно-прекрасний.
Він був космічно-неземний.

32

В обіймах Хама Борислав засне.
Йому насняться жахи до нестями.
Прокинеться – і знову те ж саме
Всевладдя Хама: “Вйо до ями!”.

33

Ти вгору йшла, а я все падав вниз.
Тобі з вершини вже мене не видно.
Живеш тепер в оточенні лакиз.
Вже не люблю тебе. Уже мені огидно.

34

Мені не сниться Бог. Та це не значить,
Що Він відсутній в просторі буття.
Твоя присутність в сні і Бога озадачить.
Щоб осягнуть тебе – не вистачить й життя.

35

Любов і ненависть у погляді змішались.
Гримучу суміш ти мені до ніг плеснула.
Я думав, що ми друзями зостались,
А ти моє-своє кохання не забула.

36

Ще день один пройшов, та не мина тривога.
Зіщулилась душа в передчутті біди.
Ми все одно прийдем до Господа, до Бога.
Лиш на дорозі тій – затоптані сліди…

37

На перехресті думок, на переломі століть
Ми ніколи з тобою не будем єдині,
Бо ж Росія на карку в України стоїть,
Та ми скинем це іго юдине.

38

Весна, а холодно надворі.
І, кажуть, сніг іще впаде.
Часи настали, брате мій, суворі.
Та лихоліття вже гряде. 

39

Старієм, брате, від образ.
А час стоїть, не ворухнеться…
Якийсь нікчемний богомаз
Все зіпсує й не усміхнеться.

40

Застигла кров, вже не доходить
Вона до рук і ніг. Гаплик?
Приречено лиш думка бродить.
Летить у спину ніж-ярлик.

41

Лелеки, Ліно, прилетіли
До сиротини-України.
Біля хатини в селі сіли.
Чорнобильські лелеки, Ліно.

42

Летять думки в космічнім шалі,
Аж до Божественних висот!
Там – порожнеча, і нема печалі.
Там дивна музика без нот.

43

Лиш можновладцям рай в моєму Бориславі.
Стоїть сумний Франко і на Шевченка камінь позира.
Купалось місто нафтове у незбагненній славі,
Тепер кому не лінь – його всяк обдира.

44

Сніги розтануть, крига скресне –
І розцвіте моя земля.
І український дух воскресне!
Не станемо підніжками Кремля!

45

Як танцювала ти крилато!
Мов птах, летіла в вишині.
Та не вдалося наше свято.
І досі гірко так мені…

46

Стоїм за крок до катастрофи –
Й під себе все гребем, гребем.
Поети пишуть свої строфи –
Та не потрапить їм в Едем.

47

Боліло серце за Вкраїну
І не пускала в рай душа.
Перетворили на руїну –
Й не дали грішного гроша.

48

І знову вибір без виборУ,
І знов обіцянки порожні.
Брехун бере сьогодні гору.
Ми не господарі, лиш подорожні.

49

Чекали довго ми весну.
Та враз прийшла, коли не ждали.
Так незалежності красу,
Проспали, брате, ми, проспали…

50

Лежить Ковалів в Бориславі
На цвинтарі, забутім Богом і людьми.
Він за життя теж не купався в славі.
По смерті – пасинок Пітьми.

51

Я тата не вберіг і маму.
Померли надто молоді.
Прокинусь сумно спозарану –
Немає їх, лише у сні…

52

Безтурботно життя промайнуло.
Вже не вернеш дитинство і юність.
І Кохання незримо минуло.
І розвіялись гроші і дурість.

53

Далекий нині я від Бога.
Утомлена душа болить.
Вдаль стелиться моя дорога,
Яка закінчиться за мить.

54

Воскреснуть першими Поети –
І так захоче цього Бог.
Воскреснуть вірші та сонети,
Ці знаки відчаю й тривог.

55

Безсонна ніч – це ніч поезій.
Гуляй, душе поетова, до ранку!
Життя – за радіоактивний цезій,
Що в слові віщому знаходиш наостанку.

56

Ми летимо у вирій, мов птахи,
Кружляєм на прощання над порогом.
А повернутись вже не маєм сил.
Останній іспит – перед Богом.

57

Чистий четвер. Дощ змиє всі сліди.
Іуда зраджує Ісуса на світанку.
І все ж до Бога твердо йди.
І помолися наостанку.

58

Фантомний біль: нема кохання –
Душа ж болить за втраченим навік.
Молитви мало і бажання.
І не знайдеш потрібний лік.

59

Ранковий поїзд в сутінках гуркоче.
І по землі простирадлом – туман.
Душа утіх людських уже не хоче.
Все – суєта, і все – обман.

60

Запахло молодістю щастя.
Вуста до поцілунку потягнулись.
Нас ворогам зламать не вдасться!!!
Та ми самі в поклоні вже зігнулись…

---

Створивши душу, Бог заснув.
Забув: леліять треба душу.
А чоловік її стряхнув,
Неначе обважнілу грушу.

І залишився без душі.
І втратив тінь, і розум, й серце.
Не підбереш тепер ключі.
В криниці втрачене відерце.

Не набереш тепер води –
Бодай в долоні, щоб напитись.
Єдиний крок лиш до біди.
І два – щоб знову оживитись,

Щоб відновити розум, тінь
І повернути власне серце,
Переступить душевну лінь,
Підняти з дна води відерце.

Душа повернеться тоді,
Коли ти Бог у власнім серці.
Не спи, Людино, на землі
І з лінню бийся в грізнім герці.

Безсмертний ти. Твоя душа
Летить в космічній високості.
І смерть хай з місця не руша,
Бо поламає собі кості.

Тобі під силу все зробить
І зупинити війн пожари.
Ти – Бог. Лиш не проґав ту мить,
Коли душа летить крізь хмари.

---

Душа польоту прагне, висоти.
Та боязко від тіла відірватись.
Лети, душе моя, та прилети
Назад до мене, до своєї хати.

Ти поєднай непоєднанну суть.
На крилах полети у невідомість.
То тіло у минуле понесуть,
В майбутньому ж – душа і совість.

Без совісті не житиме душа.
Вони єдині у своїм союзі.
Одна без одної в майбутнє не руша,
Вони одвічно вічні друзі.

Та совість – в тілі і в душі.
Вона тримає душу в тілі.
І наймудрішії мужі
Задачу цю рішить не в силі.

Що воскресіння? Це душа
Віддала тілу совість тлінну.
І поки совість не руша,
Я ще живий, хоч бачу прірву…

---

Приходить слава після смерті.
І місяць, хворий на жовтуху,
В останню путь тебе не проведе.

---

Яким п’янким було кохання!
А спогади – пожовклі фотографії,
З альбому випали, й не позбирає їх ніхто.

---

Я вмер давно, а тіло ще живе.
Хвороби обступають грішне тіло.
І думка в панцир скута.

---

Не нарікай на долю, брате.
Усе що міг, уже ти взяв!
Змирись – і відійди за край…

---

Коли прощався з світом і людьми,
То згадував усіх (усіх хіба згадаєш?),
Та повернули лікарі життя мені,
Бо я забув твоє ім’я згадати.

---

Колгоспне поле у дитинстві.
Пшениця, й мак на ній розцвів.
Красиво було так!
А мак висотував життя у хліба…

---

Якби в Європі жив Ковалів,
Нащадок славних ковалів,
То був би славою увитий
І після смерті не забутий.

---

Стоїть цей камінь в центрі міста,
Забавка для циганів і бомжів.
Гірка усмішка для вкраїнців,
Насмішка для жидів і москалів.

---

У сутінках ніч заблукала.
Мов зірка, згас ліхтар осінній.
Мені казали: ти мене шукала,
Та не знайшла. Який я безталанний…

---

Твій заклик, Поете, встати з колін
Не сприйму ніколи й нізащо.
До ворога я не ходив на уклін,
Хоч було життя і пропащим.

Не жив на колінах, а гордо стояв.
Дивився я недругу в вічі.
Можливо, занадто багато мовчав
І не викрикав в порожнечу на вічах.

Тепер не збираюсь вставати з колін,
На них не стояв я ніколи.
Лиш Богу молився, до нього я йшов на уклін,
Крізь гори, ліси й суходоли.

---

Козацькі гетьмани поезію творили
Й шаблюкою рубали ворогів.
Нащадки їхні голодом морили
Сестер, синів, братів і матерів.

А нинішні, пробачте, президенти
Не стулять до пуття і низки строф.
Немов чужих держав жорстокі резиденти
Ведуть всіх нас до нових катастроф.

---

Слова не клеяться в рядок,
Уперто у строфу не хочуть стати.
Поет для них уже не Бог,
Не батько навіть і не мати.

На волю хочеться словам,
Вони пізнали рай блаженства.
Поет шепоче: “Не віддам
Я вас лихому для шаленства”.

Лихий сміється і копитом б’є:
Поет сам заарканив слово.
Отруєну поезію ми п’єм,
Коли незграба йде на лови.

Пручайтеся, слова, поетам, що загнать
Вас силоміць хочуть у строфи.
Вас тьма, сила-силенна, рать!
А він один веде до катастрофи?

У рабстві слово мертве і мовчить,
Як би поет не розпинався всує.
І хто його готовий воскресить?
Хто звук його божественний почує?

Де ти, Шевченку, Батько наш, Кобзар?
За словом праведним волає Україна!
Набридли покручі – слова нездар.
Один залишився Поет – Костенко Ліна…

ПОХОВАЙТЕ МЕНЕ В ВИШИВАНЦІ

Поховали його в вишиванці –
Він заліз в неземнії борги.
На могилі його дикі танці
Влаштували старі вороги.

І нові воріженьки не спали –
Обплювали старого в момент.
Нашу честь, нашу совість приспали.
Зруйнували сплюндроване вщент.

Він лежав у могилі й всміхався –
Поза простором й часом тепер.
Судний день невблаганно зближався –
Для живих і для тих, хто вже вмер.

Вишиванка не тліла на ньому,
І черв’як її нить не точив, -
Материнська, із рідного дому,
Оберіг, за яким він спочив.

Поховайте мене в вишиванці –
Я заліз в неземнії борги.
На могилі моїй дикі танці
Хай влаштують усі вороги.

Та душа оберіг буде мати.
В Судний день усі змию гріхи.
Вишиванку цю виткала мати.
Оберіг. І хай сплять вороги…

---

Ув обіймах землі,
В найсолодшому сні
Покоління земне
Мирно спить.
Що там війни і смерть?
Переповнена вщерть,
Наша доля
Ненавистю снить.

ТИ БЕЗБОРЖНА, БЕЗБОЖНА…

… на океановім пальці горить обручка –
дар від сонця: без боргу… 
(Василь Барка)

Ти нічого мені не винна.
Ця обручка навіки твоя.
Все минуло. Цнотлива. Невинна.
Ти ніколи не будеш моя.

Не забуду уста ці гарячі,
Погляд цей неземний – у Вічність.
Ти безборжна. Безбожна. Без здачі.
Ця обручка твоя – як невинність…

---

Я в електричці.
Мороз за шибкою
Скреготить од люті.
Скрижалі на вікні.
Ти не знаєш,
Що таке Кохання.
Просто зігрілась.
Спиш на моєму плечі.

---

Я не суддя. Лиш свідок часу.
Не прокурор. Не адвокат.
Покину землю цю завчасу,
Але сконає і мій кат.

---

Софії КРИМОВСЬКІЙ

Між нами півроку.
Нівроку…
І ще парканадцять літ.
А до Кохання – півкроку.
І карколомний політ!
Лиш два сантиметри по карті…
Кохана, ми цього варті?

---

Промайнули роки,
Як розгнуздані дикії коні…
Вже не спиться вночі.
Нитку пам’яті сни не снують.
Ти далеко.
Не можу згадати тебе я уповні.
Ковалі комусь іншому
Їхнє щастя земнеє кують.

---

Не пам’ятай мене, не треба.
В минулі сни не заглядай.
Палає сонечко край неба,
І на землі буяє рай.

Нас манять зорі й світ довкола,
А треба в себе заглянуть.
Бо істина, як правда, - гола.
Пізнай себе – у цьому суть.

І лиш тоді химери згинуть,
Й зрадієш кожному ти дню.
З небес живії звуки линуть.
Життя! Люблю тебе! Люблю!

---

Когось згадаю,
Когось забуду –
В своїх молитвах,
У розмовах з Богом.
Мене не стане.
Мене не буде…
Усе зітреться.
Поросте мохом.
Я заповім тобі лиш думку –
Шляхетну,
Гідну
І геніальну…

Анні БАГРЯНІЙ

Я п’ю вино багряне нині.
До македонської богині
Мої слова лунають.
Здоров’я, радості, Кохання
Й творіння звечора до рання
Мої вуста бажають.

І ЗНОВУ НОВИЙ РІК НАДВОРІ

І знову новий рік надворі,
І аж тепер правдивий випав сніг.
Десь моє щастя затаїлось на оборі,
Та не пуска його до мене зайшлий гріх.

Усе у світі цім переплелося,
Не розрізниш минуле й майбуття.
Куйовдиш ти моє волосся.
Віддам за це своє життя.

А сніг лапатий з ночі взяв розгону.
Зігнулися дерева від віків.
Захоплені, не чуємо земного стону,
І рід людський немовби онімів.

Найбільше з випробовувань – красою,
Коли не розрізниш суєтності буття.
Мені так гарно йти з тобою,
Й за це б віддав своє життя.

Ворони здобич вже свою відчули –
Так, ніби світу вже кінець, кружляють.
Вселенських попереджень не почули
Сліпії люди, що від себе все втікають.

Людина – Бог. Занадто богів в світі.
Божественне змаліло на землі.
Зоря Ісусова на небі вже не світить,
Розтануло усе в диявольській імлі.

А сніг кружляє і не тане
На радість безпроблемній дітворі.
Нам щастя у житті з тобою стане,
Помолимось Ісусовій зорі…

ПОЕТ І ГОЛУБИ

                                         Пам’яті Євгена Титикайла

Помер поет – зацькований, забутий.
Залишив по собі книжки.
Зостався світ – невільний, скутий,
Намотані на вісь земну кишки.

Людина – тельбухів мішок,
З одвічним криком про життя.
Народження і смерть – це шок,
Це крок у прірву, в небуття.

А поза тим – жива душа,
І вільна думка, й слово до небес,
На мить до Бога ближче вже руша.
Поет воскрес. В віршах своїх воскрес.

Відразу він потрапив в голубиний рай,
Бо за життя наситився вже пеклом.
Там тиша, Поетичний гай,
Усе Божественне до тебе розпростерто…

Занудилось поетові, вже він
Втекти на землю хоче знову.
Та ось луна церковний дзвін,
Зніма з людей земну утому.

Залишились в сирітстві голуби.
Редактор руки потирає.
Поете, душу не губи,
Бо що кого чека – не знає…

Ти повернись – у строфах запальних
Залюблених в життя поетів юних.
Дар воскресіння запали у них –
В своїх нащадках милих, любих.

І після смерті ти твори –
В природі пустки не буває.
І поетичне диво сотвори,
Якого світ іще не знає.

І вітер, й дощик, і ріка
Поезію нам навівають.
Та від людей вона втіка,
Бо й люди від поезії втікають.

Почуй у вітрі не виття –
Трагедію людську столітню.
В дощі ти прочитай життя,
Що пролетіло раптом, миттю.

Ріка – жага тисячоліть,
Німа й велична водночас…
Всіх посадили в велетенську кліть –
Й висмикують потвори нас.

І лиш поет, мов голуб, – Божий птах,
Крізь грати до небес зліта.
Забув, що десь існує страх,
Що тягнуть до землі літа,

Що яструб може в кожну мить
Тебе хапнути на льоту…
А серце дужче все болить
І кості ниють на сльоту.

З долоні голуб поклює
Зманіжено своє пшоно.
Редактор вслід тобі плює,
Зневажливо шипить: “Воно…”.

А ти смієшся вдалечінь,
І вірші пишеш ти собі.
І бачиш з неба власну тінь –
Її ти відрізниш в юрбі.

Поезія в воді не тоне.
І не горить вона в огні.
Людина в болях й муках стогне –
Й слова голубить чарівні.

Ти сам-один в пустій квартирі.
Воркує хворий голуб на вікні.
Як важко буть з собою в мирі…
Не бачить просвітку в пітьмі…

Родина й друзі відвернулись.
Усю любов – на голубів.
Якби ж то роки повернулись!
Якби ж помолодіть зумів…

У голубинім царстві Божім
Минає день за днем собі.
Та щастя й вдачі не стриножиш,
Тверезим вмить не станеш у гульбі.

Пече у серці. Кров пульсує.
Квартира ходить ходуном.
Помреш – ніхто і не почує.
Жив чесно. Був не брехуном.

В фантазіях купався часто.
Був мрійником – чого таїть?
Де ти, поетів України касто?
Доволі слово Боже вже гноїть!

О, скільки ще брехні у цьому світі!
І покидьки вершать долі людські.
Їх брав за шкірку і на Божім світлі
Рентгеном пропікав ці вчинки немужські.

А їм хоч плюй – все дощ ув очі.
Заціплять зуби й знов гребуть.
О, ви мої безсонні ночі…
В очах безсилля каламуть.

Забився голуб в кут, бідака.
Не бійсь, я сам смерті боюсь.
Завив в дворі рудий собака.
Вже об вікно крильми я б’юсь.

Холонуть руки. Кров застигла.
Злетілись голуби мої.
Остання думка ледве встигла
Ще полетіти у раї…

А грішне тіло віддалилось,
Немов вже не моє, чуже…
Душа, дурненька, веселилась,
Звивалася собі вужем.

Так задля чого жив на світі?
Нема онуків і дітей.
А люди ситі, взуті, вдіті –
Подібні на вгодованих гостей.

Ти жив у світі паралельнім,
Де смерті піддавалось зло.
А в справжньому житті, пекельнім,
Поета серце все пекло.

Вже змучився. Доволі. Досить.
Немає сил. Не клеяться слова.
І тіло в бік уже заносить,
І посивіла голова.

Нехай молодші вже воюють.
Він одспівав, відвоювавсь.
Та в небесах його не чують,
Немовби вперше закохавсь!

Гай-гай, любове перша і єдина!
Твоїх голублю голубів.
І час летить собі невпинно,
Володар кольорових снів.

Здається, всіх згадав і зі всіма простився.
Нікого не забув в молитві я своїй.
Небесний звід вже наді мною опустився.
Я – цар небес у Всесвіті надій…

ІІ. ТАТОВІ ІМЕНИНИ

---

Немає без Соборності Вкраїни.
І без Свободи теж нема.
Вся територія - суцільнії руїни...
Уся земля від горя вже німа...

Ланцюг єднання заржавів не вчора.
Скувала влада в кайдани.
І Україна чорноброва
В міцних обіймах Сатани.

Замерзло все. Душа і тіло скуті.
Народ очікує весни.
Ми встанемо з колін, забуті.
Перетворімо в дійсність волі сни!

---

У пам’яті снів дитинства
Блаженно я потопаю.
І виринаю знову,
Хапаю повітря чисте.

Про вічність тоді не думав,
Минулого теж не було.
Найкраще – це те, що сьогодні,
Ось ця неповторна мить.

І сонце тепліше гріло.
І дощ був мокрішим, правда?
А сніг був білішим – точно!
І тато, і мама були…

А я прокидатись не хочу.
В дитинстві так добре бути.
Та вічності не буває
Ні у житті, ні в снах.

Тому й постарішали, друже,
Що прагнули у дорослість.
А це ж неземне блаженство –
Дитячість в собі зберегти.

Зійшлися час й простір в двобої,
Ніхто поступатись не хоче.
А дівчинка із минулого
Сміється через віки.

А меду такого пахучого
І молока від корови живої
Ніколи уже пізніше
В житті я не куштував.

У пам’яті снів дитинства
Блаженно я потопаю.
І виринаю знову,
Хапаю повітря чисте…

---

Метеликом день б’ється у вікно.
Безслідно час минає в мерехтінні.
Всі дивимось одне німе кіно.
Заплутались в життєвім павутинні.

А ти далеко. Відстані руки
Не вистачить мені, щоб обійняти.
Минають місяці, роки.
Молодшим вже не можна стати.

Життя – суцільний сум і плач.
Маленька радість – як розрада.
Ми граємо свій нецікавий матч.
І смерть – остання наша зрада…

---

І ти сказала: “Буде так завжди!”.
Зажди, кохана, не спіши, благаю.
Ми в цьому світі вічні вороги.
Комусь дорога в пекло, а комусь – до раю.

Змінить не можна долі навіть в снах.
Аллах чи Бог тобі не допоможе.
Летиш сміливий, наче птах, -
І помахом крила усесвіт розтривожиш.

Життя коротке, мов луна, -
Луна у просторі і часі.
І вже надірвана струна.
І хробаки до тіла ласі.

Він насміявся над людьми.
Людь ми. Ми нелюди. Ми звірі.
У краї вічної пітьми
Не можна жити в щасті й мирі.

Той, хто побачив смерть, - помре.
Замре на мить в чеканні дива.
І яблук із Едему не зірве,
Яка б не спокушала діва.

Цей дух протесту втрачений навік.
І чоловік назад іде до мавпи.
Життя марнуємо за роком рік,
Який хоч міцності запас не мав би…

---

Які у тебе ніжні руки,
Які гарячії уста!
Після тривалої розлуки,
Коли ішов на вічні муки
І закипала кров густа, -
Ми знову разом, мов малята,
Не помічаєм світ навколо.
І розгорілося багаття
Кохання нашого земного.

Усе у цьому світі вічне.
Народжене, у Космосі живе.
Сплелись разом два тіла ніччю,
І річка Пам’яті пливе.

Моє ти щастячко кохане,
Як довго я тебе шукав!
Щомиті бажане й жадане,
Я аж тепер тебе пізнав.

А щастя – в просторі і часі,
Його ніщо спинить не може.
Молюсь Тобі, ласкавий Боже,
Що допоміг мені, невдасі!

Два люблячі серця – це диво,
Яке буденним мало б стати.
Ми по життю йдемо грайливо.
Життю – кінець.
Все – спати, спати…

СИВИЙ ТУМАН

Роки минули. Ми з тобою
Вже на межі життя і смерті.
Любов в обіймах із журбою
Іще живуть собі, уперті.
Життя мина в тумані сивім,
І вже здоров’ячко підводить.
Та навіть в світі цім зрадливім,
Повірте, жити нам не шкодить.

Сивий туман.
Життя – обман.
Любовний пломінь – 
Сонячний промінь.
Усе минає
За небокраєм.
Любов пройде –
Туман зійде.

Згасає зірка. Лиш бажання
Устигли ми ледь загадати.
Нас гріло все життя кохання,
І зорям буде що згадати.
У цій шаленій круговерті
Душа вже спокою не має.
Ми будем вічні. Ми безсмертні!
Кохання в світі не минає.

Сивий туман.
Життя – обман.
Любовний пломінь – 
Сонячний промінь.
Усе минає
За небокраєм.
Любов пройде –
Туман зійде.

---

Я народився у неділю.
До церкви люди йшли молитись.
У мами ще усе боліло.
А тато пив на радощах вино.
Що я побачив в першу мить блаженства –
Побачу те ж, коли душа із тіла
Ввись полетить, шукаючи розраду
Поза земним, нікчемним і банальним.

Народження – це перший крок до смерті.
Відхід у вічність – до безсмертя перший крок.
Спочатку слово було, і було слово Бог.
Наприкінці теж слово буде, і буде слово Бог.
Життя – спокуса для людини,
І в кожному живе Божественне начало.
Проте лиш на Землі життя існує,
А поруч стільки мертвих є планет.

Так і Божественне начало в кожнім
Перетворитись може в тлін.
Немає більшого гріха на світі,
Аніж змарноване життя людини.
Зруйнованих людських світів – тьма-тьмуща,
І все лише для того, щоб сказати,
Що раю на Землі не може бути.
Рай – для безсмертних, пекло – для живих.

---

Порядність не в тім, щоб змовчати,
Й не в тім, щоб сказати все в очі.
Порядність у тім, щоб не дати
Дню згаснуть й воскреснути ночі.

Згорить у вогні й перетвориться в попіл
Живе й ненароджене, мертве й воскресле.
Вуж в небо не може злетіти, лиш сокіл,
І крига не взимку, весною лиш скресне.

Ми всі випадкові в житті цім цікавім.
Жаліть, що помремо, не треба.
Зірки не поможуть, й гадання на каві.
Усі підем в землю – до неба.

Усе віддамо до краплини, до йоти.
В останньому подиху землю зігрієм.
Ми люди, і люди ми доти,
Допоки кохаємо й мрієм.

Все інше – лиш засіб до існування.
Живемо лиш з Божої ласки.
І щоби не було розчарування,
Не вірте в бабусині казки.

Ми смерть програмуєм у власному тілі.
Не можем її зупинити.
І в калейдоскопі цім чорно-білім
Дано нам померти, щоб жити.

---

Всі задуми народжуються в небі.
А ми подібні туфельці й амебі,
Щоб втілити в життя Божественне начало.
Людина хоче бути Богом. Їй замало

Відведеної ролі на Землі. Їй треба
І раєм керувать, і адом.
Землі їй мало, хоче неба,
І управлять Едемським садом.

Нікчемність в нас закладена Адамом.
І Єва самовпевненість додала.
Спалило сонцем крила не в Дедала.
Порядність скрили ми безчестя шрамом.

Колись людина крила мала,
Як ангел до небес злітала.
Та Бог забрав в людини крила,
Душа ж бо у людини згнила.

Ми мусимо леліять душу,
Вона безсмертна і нетлінна.
А ми трясем її, як грушу,
Немов чужа вона, не рідна.

Людина хоче бути на Землі,
Та щезне невідомою в імлі.
А рай міг бути не лише на небі.
Позаздріть туфельці й амебі…

---

Зрадливий березень війне сніжком,
А сонечко з-за хмар грайливо гляне.
Людина на землі таким собі божком
Забронзовіти хоче вже під глянець.

Бог усміхнеться хмарою дощу,
Дощенту вивчивши людську натуру.
Наївшись зі сметаною борщу,
Філософом не станеш здуру.

Голодний шлунок вроджує думки,
Які галопом мчать у всесвіт ніжний.
Поети вчать, як змусити крапки
Сказати більше, ніж дух грішний.

У логіці не завжди зловиш суть.
Уривки сну – як геніальні фільми.
Вперед ногами вже тебе несуть,
А ти твориш на підсвідомім рівні.

Лоскоче досконала рима слух.
Неточне слово випада із фрази.
Але поет вже до життя оглух
Й уваги не звертає на образи.

Людина на землі таким собі божком
Забронзовіти хоче вже під глянець.
Зрадливий березень війне сніжком,
А сонечко з-за хмар грайливо гляне…

---

Уста в уста – і хай вмирає світ.
Лиш ми одні приречені на щастя.
Мине ще сотня чи мільйонів пару літ,
Поки людині жить удасться.

Науку цю не вчать у жодній школі.
Не кожен вміє жити на землі.
І вимирають люди кволі,
Народжуються вже сліпі.

Ми ніби дивимось – й не бачим,
І ніби слухаєм – не чуєм.
А хробаку не треба бути зрячим,
А нам – не згадувати Бога всує.

Життів даремних не буває.
Це для живих – урок і досвід.
У війнах всесвіт вже конає,
Проводить свій останній дослід.

Так хочеш вірити у диво.
Так хочеш знать, що буде завтра.
В руках розпалимо огниво,
Сама собою згасне ватра.

Життя простіше і нестерпне.
Мов спалах, зблисне і загасне.
Рука від серця ніжно терпне.
Життя щасливе, та дочасне…

---

Мине і сто, і двісті літ,
Як ти відправишся в останній свій політ.
Про тебе вже ніхто і не згадає.
А ти блукатимеш собі між пеклом й раєм,

Бо Бог в задумі ще не знатиме, мабуть,
Куди тебе, святого грішного, приткнуть.
Ось так, вже налітавшись досхочу,
Дай, думаю, додому заскочу.

Вже повидав усе на світі,
Побачив, як живуть багаті й биті,
А тягне все ж туди, де народився,
Кохав, боровся, жить учився.

Та краще б я туди не повертався,
І далі б я незвіданим впивався.
А так уздрів: нічого не змінилось,
Все, як було колись, лишилось.

Такі ж ледащі й незговірні люди,
При владі ті ж за тридцять срібняків іуди.
І спину й далі гне нещасний українець,
Знущається над ним пихатий той чужинець.

За що мені така небесна кара?
Чом крила не згоріли, як в Ікара?
Так жив би я в раю й біди не знав,
Чи швендявся б у пеклі й муку мав.

Побачить гріх такий й не вмерти від розпуки,
І бути проклятим на вічні муки – 
Такої кари, Боже, я не заслужив,
Не був лінивим й праведно я жив.

Мине і сто, і двісті літ,
Як ти відправишся в останній свій політ.
Про тебе вже ніхто і не згадає.
А ти блукатимеш собі між пеклом й раєм…

---

Весна у Бориславі. А в Східниці ще сніг.
В Америці вже ніч. А в Україні – день.
І слава неземна враз падає до ніг,
Хоча ти не співав Божественних пісень.

Як мало треба слів, щоб описати світ.
Не вистачить життя дитину зрозуміти.
І вічність ждем єдиної одвіт,
І прагнеш все зробить, і всюди вспіти.

Як тягнеться життя, немов у вирій птах
Зібратися ніяк не може.
Ти підганяєш час, аж поки в труну цвях
Заб’ють, мов кіл. О, Боже, Боже…

А мозок – копія бліда
Зірок, що світять нам у небі.
Вже за бідою йде біда,
І гімн життя співаємо амебі.

Та ти, утомлений, мовчиш,
Замучений буттям, аж стогнеш.
Пісень співаєш, мов той чиж,
А потім мить одна – і здохнеш.

Весна у Бориславі. А в Східниці ще сніг.
В Америці вже ніч. А в Україні – день.
І слава неземна враз падає до ніг,
Хоча ти не співав Божественних пісень…

---

Чи покається Каїн за Авеля смерть?
Лиш наївним так добре на світі!
Переповнені злобою вщерть,
Ледь тримаємось ми на орбіті.

Всіх поплутав цинічний лихий,
Лиш нажива життями керує.
І у фюрерах новий Батий –
Все до знищення! – в крові нуртує.

Знаків Божих не бачимо ми у житті.
Засліпило нас, йдемо до прірви.
Існування земне ми закінчим в нитті.
Словоблуддям наповнені вирви.

Чи у Бога є план керування людьми?
Чи пустили нас в вільний політ?
Усвідомим колись, де йдемо і хто ми?
Скільки треба для цього ще літ?

Чи покається Каїн за Авеля смерть?
Лиш наївним так добре на світі!
Переповнені злобою вщент,
Ледь тримаємось ми на орбіті.

---

Я у снах й наяву відчуваю біду.
І бреду, відхилити не в змозі її.
З стовпової дороги ніяк не зійду,
Хоч едемськими ябками манять гаї.

Не прихилю до ніг твоїх неба блакить.
Лиш у снах буйних думку стривожу.
У сум’ятті людськім це не тіло болить,
Це посміли не виконать ми волю Божу.

Облітають пелюстки відцвілих дерев.
Згустки пам’яті присмерком сняться.
У майбутньому будеш ти лев,
Щоб із страхів людських лиш сміяться.

Ми не боги на вічній і грішній землі.
До осмислення Божого задуму нам не підняться.
Де ви, щастя людського земні ковалі?
Бо ж везіння пунктир може раптом урваться.

Не гріши. Не кради. Не убий.
Не жадай ти чужого ніколи.
Яму іншому, друже, не рий.
Вчать ці істини дітки зі школи.

Та минає безслідно усе,
І наука зітреться навіки.
Нас в безодню безпам’ятства час занесе.
Сенс життя пройде мимо, й закриєш повіки…

Я у снах й наяву відчуваю біду.
І бреду, відхилити не в змозі її.
З стовпової дороги ніяк не зійду,
Хоч едемськими ябками манять гаї…

---

Я у засвітах довго шукатиму шлях,
Що веде до осмислення суті буття.
В домовину заб’ють проржавілості цвях
Як прелюдію вічності й зваби життя.

У космічній пилюці загубляться наші сліди.
Може, лишиться посмішка в зорянім небі.
Вдруге зіркою нам не зійти
Навіть в Божій величній потребі.

Ти помреш – і навіки залишиш цей світ.
Справедливо усе: до прожитого не повертатись.
Через тисячі і міріади літ
Вже не варто за власною тінню так гнатись.

Ти живеш – в цьому цінність твоя,
А зі смертю зникає інтрига.
Можеш згадувать спів солов’я,
Та життя не врятує і смерті відлига.

В небі зорянім вічно шукаєш таїну якусь.
В небуття кожен впаде окремо.
Я до Вічності й Бога смиренно молюсь – 
І у спільній молитві зійдемось.

Все повториться з точністю до навпаки.
Ти впізнаєш себе в Задзеркаллі.
Шлях земний вже дається взнаки.
Зупинись. Подивись. І йди далі.

Я у засвітах довго шукатиму шлях,
Що веде до осмислення суті буття.
В домовину заб’ють проржавілості цвях
Як прелюдію вічності й зваби життя…

---

Живемо по-старому, хоча вже час новий,
Перевели ми стрілки на годину уперед.
А на дніпровські кручі ще не прийшов сучасний Кий,
Спорохнявілий все керує раритет.

Нас байками годують про Європу,
А тягнуть вперто в Азіопу.
В новітнє рабство і ярмо.
І незалежність продамо?

Лежить в тумані Київ древній.
Століття пронеслись миттєво.
Дрімає мирно в помсті кревній,
Та насторожений чуттєво.

Не може все в пітьмі тривати,
Пора на світло й сонце пробиватись,
І синьо-жовтий стяг тримати,
І перед ворогами не згинатись.

Всотали в себе ми енергію тисячоліть,
Нам пращури з небес у вічі заглядають.
“Допоки древній Київ ще стоїть,
Ідіть на прю!” – вони благають.

Здолаємо усіх ми ворогів –
І зовнішніх, і внутрішніх. Дай Боже!
Дніпро від люті закипів,
Давно його ніхто так не тривожив.

Живемо по-старому, хоча вже час новий,
Перевели ми стрілки на годину уперед.
А на дніпровські кручі ще не прийшов сучасний Кий,
Спорохнявілий все керує раритет…
 
---

І знову дощ. Ти дивишся в вікно.
Не хочеться тобі зі мною розмовляти.
Я бачу те ж німе кіно
З ображеним обличчям немовляти.

Як хочеться мені з тобою буть!
Поцілувать, обняти і забутись…
Кохана, посміхнутись не забудь!
Скажи, як мріям нездійсненним збутись?

Не сердься, серденько моє!
Твій гнів уже стає кумедним.
Остервеніло дощ плює –
І відступ знов буде ганебним.

Нестримна посмішка твоя –
І ямки на щоках рідненькі.
Не муч мене! Зійшла зоря,
А з нею зіроньки маленькі.

Твій гнів уже давно минув.
Ти знов готова помиритись.
Не дочекався я. Заснув… 
Як нам Коханню научитись?

… І знову дощ. Ти дивишся в вікно.
Не хочеться тобі зі мною розмовляти.
Я бачу те ж німе кіно
З ображеним обличчям немовляти…

---

Пливуть роки в молочному тумані.
Моя ріка життя зміліла вже до дна.
І відчуваю приморозки ранні,
Коли душа самісінька, одна…

Як все минуло швидко й незбагненно,
Немов лінивий подих вітерця.
Ти відчував, що жив даремно?..
А був єдиною надією Отця…

Це через тебе світом правлять люди, 
А не боги, що мали з них родитись.
Нещастя пил розсипався повсюди –
Нема на що Божественне дивитись.

Спокуси взяли гору над тобою.
На манівці заводять повсякчас.
Світ обійнявсь з великою журбою.
Де новий Моісей, щоб вивів нас?

І чи після пекельних літ пустелі
Ми вийдемо на свій Синай?
Поводирі – нікчемні пустомелі –
Ще за життя нам обіцяють рай.

І чи побачиш на скрижалях 
Божественні слова, відкриті не для всіх?
Світ гине в бідах, стонах, жалях…
Чи встигнем замолить ми свій останній гріх?

…Пливуть роки в молочному тумані.
Моя ріка життя зміліла вже до дна.
І відчуваю приморозки ранні,
Коли душа самісінька, одна…

---

Не можна думку зупинити.
Не повернеш Кохання знов.
Лише в любові можна жити.
Праматір всього – це Любов.

Твої уста гарячі й ніжні.
Я божеволію від них.
Накриють, мов лавини сніжні…
А поцілунок – мов удар під дих…

Нема повітря… Все в тумані…
Обпечена пала душа…
Живеш, немов в сліпім дурмані…
Життя не варте і гроша…

Але ж це рай – з тобою бути!
Рай на землі, ще за життя.
Невже я зможу це забути,
Коли піду у небуття?

Коли цілуєш – закриваю очі…
Та бачу я крізь них весь світ.
Тьмяніють дні, ясніють ночі –
Минуло вже багато літ.

Здається, ніби все було учора.
Не відчуваєш вантажу століть.
Немов заснув собі звечора –
Прокинувся, а світ іще стоїть…

… Не можна думку зупинити.
Не повернеш Кохання знов.
Лише в любові можна жити.
Праматір всього – це Любов.

---

Ви бачили очі вовчі?
Убивчі, як у людини?
Темніші темної ночі.
Ясніші ясної днини.

Від вовка ми народились.
У мавпи очі інакші.
В жорстокості не зупинились,
Зайшли в непролазні хащі.

Їмо, коли навіть не їсться.
Вбиваємо, не захищаючись.
І людству все мало місця.
Винищуємо все, знущаючись.

Вовки – благородні тварини.
І ницість людей відчувають.
Даремно не вб’ють звірини.
І знищити все не бажають.

Лиш виють на Місяць крізь ночі,
Згадавши часи правдиві,
Коли людині ув очі
Дивилися, віддані й дивні.

Людина була дитиною.
Людина була ще Богом.
Людина була єдиною, 
Не випещеною ван Гогом.

А потім заплуталась, грішна,
В тенетах цивілізації.
Змаліла душа її ніжна.
Бездушно живе від кастрації.

Жахнулося вовчеє плем’я
Від змін ув очах людини.
А було ж одне наймення
У вовка і у дитини.

Дитинство закінчилось в людства –
Вовки вже стають ворогами.
Ми хочемо всього позбуться.
Ми прагнемо стати богами.

І вовк відступився побожно,
Зберігши в очах здивування.
Не свідчив на ближнього ложно.
Людині – лише завивання.

Цей звук – як презирство людині,
Що зрадила Бога й природу.
Нагадування дитині
Про незнищенність роду.

Ми знову вовками станемо.
Зіллємося із природою.
І меншого не поранимо
Ні кулею, ні погордою.

…Ви бачили очі вовчі?
Убивчі, як у людини?
Темніші темної ночі.
Ясніші ясної днини…

---

Літо прийшло завчасно.
Весна померла в розквіті сил.
Зима з тамтого світу
Вже бачить прихід осені…

---

Як просто все.
Як просто все на світі.
Ти народився – і помер.
Між датами життя і смерті
Лиш рисочка маленька.
І усе…

А ти себе вважаєш Богом.
Здається, можеш все здолати.
Та вічного життя не маєш.
І Вічність хробаки закушують тобою.

Як просто все.
Як все буденно.
Ти послід лиш для вічного життя.
Ідеш униз – а дивишся угору.
І що тебе до зір усе веде?

Ну, ось і все.
Достойних не лишилось,
І Бог бере усіх підряд.
Молитви ми Йому даруєм,
А Він із нас виціджує енергію.

Якщо ти в опозиції до Бога –
Потрапиш в рай одразу, без проблем:
Переконать тебе інакше
Ніхто не в силі, навіть Сатана.

Чому у пекло потрапляють люди,
Які, здавалося б, молились
І не вилазили з церков?
Та просто є релігія, її обряди
І поклоніння культу
(Хоч сказано: не сотвори собі кумира!) –
І віра, древня, щира віра,
Що йде зсередини, що народилась в серці,
Й її Диявол жодний погасить не в силі.

Як просто все:
У нас закладена програма,
А виконать її ми аж ніяк не в силі.
Все ухиляємось то вліво, а чи вправо.
Крок вліво – і духовний розстріл.
А вправо крок – фізичнеє розп’яття.

Вогонь пекельний вже не може
Спалити всі людські гріхи.
І все ж надія є: 
Та рисочка на цвинтарі
Між датою життя і смерті,
Як символ вічності і безкінечності у Всесвіті…

---

В загашнику ще пару років.
Немов козирний туз чи джокер,
Тримаю їх я про запас.
Та вміння в тім, щоб скористатись вчасно
І вдарити заключний свій акорд.

Життя біжить, стрімке і невблаганне,
Немов обпечене, безпечне й балаганне, -
У кожного свої дорога і кінець.
Здається, сам собі господар,
А ніби смикають за ниточки тобою.
І що б ти не робив,
А все одно прийдеш туди,
Куди тобі сказали.

Зробивши перший крок в житті,
Ти вже вступив у зону смерті.
У лоно матері тобі не повернутись –
І мусиш йти вперед, вперед, вперед…

Твоя зупинка ось – за пагорбом.
А може, ти вже минув її,
Блаженний і німий.
Ще пару літ тобі накинув Бог,
Забувши, що існуєш ти на світі,
І за інерцією ковзаєш життям,
Нещасний, зраджений невдаха.

… В загашнику ще пару років.
Немов козирний туз чи джокер,
Тримаю їх я про запас.
Та вміння в тім, щоб скористатись вчасно
І вдарити заключний свій акорд…

---
  
Я не втомлюсь і повторюся знову:
Рушійна сила на Землі – Любов!
Ти можеш помінять обнову
І навіть оновити кров,
Ти можеш зрадить Батьківщину
Й поїхати за сім морів,
І не відвідать дідівщину,
Де ти б од сорому згорів.

Та все ж не можеш не любити – 
Бодай чогось чи щось в житті.
Інакше ти не зможеш жити,
Й літа минуть твої пусті.
Ти можеш в цьому не зізнатись,
Прикрити щирі почуття.
Та все ж від себе не сховатись,
Аби не змарнувать життя.

А Бог сміється, аж ридає,
Коли себе поводиш так.
І сумно Він спостерігає,
І думає: “Який дивак…”.
Боїшся ти Любов впустити,
А випустити – й поготів.
Усе життя собі лиш мстити?
Невже цього, скажи, хотів?..

---
  
Раніше люди вже літали.
І знову полетять колись.
Самі від себе повтікали,
Лиш думка прагне все увись.
Самі від себе відреклися,
Облуди страшної сини.
Та втечею ми не спаслися,
Хоч заховалися у сни.

Лиш в снах тепер собі літаєм,
Бо боягузи у житті.
І про минуле забуваєм –
Все у майбутньому святі.
І під лопаткою вже коле,
Та не сердечний був це біль.
То виростають крила кволі,
Щоб ти не втратив свою ціль.

Самозаглиблені у собі,
Не бачимо у небі зір.
Сліпі, німі та вузьколобі –
І далі в нас дрімає звір.
Ми ж Боголюди на планеті.
Домівка – космос, не земля.
Життя просрали у кльозеті.
Сточила крила ніжно тля.

Раніше люди вже літали.
І знову полетять колись?..

---

Вже вечоріє. Дощ іде.
Планети спить лише півкуля.
А інша, знай собі, живе,
Немов в кишені смішна дуля.
Наш шлях земний – з нічого в щось,
Згоряєш й іншим світиш у пітьмі.
Летить у Всесвіті космічний дощ.
Народжуємося знов дітьми.

Безпечні ми, мов малюки.
Планета може схибити з орбіти.
Вселенські потім хай несуться матюки,
Та не дорослі ми мужі, а діти.
Ми не в одвіті за своє життя.
Й чуже нас мало теж бентежить.
А чи наступить майбуття?
Чи хтось лихий за нами стежить?

Пливемо в океані безнадій.
За щастя маємо цунамі.
І лиш простого слова “дій!”
Чомусь ніяк нема між нами.
Замучились ми жити на землі.
Співаєм траурні лиш гімни.
Розтанемо колись в імлі,
Програвши битви всі свої та війни.

Вже вечоріє. Дощ іде.
Планети спить лише півкуля.
А інша, знай собі, живе,
Немов в кишені смішна дуля…


---

Я був смішним. В дитинстві був смішним.
І хто мене тепер, серйозного, впізнає?
Розвіялось усе, мов дим.
І батька й матері немає.
А так ще хочу буть малим,
Щоб батьку на коліна сісти.
Де взяти той мені калим,
Щоб відкупитись від дурної вісти?

Безпомічні у старості, мов діти.
В молитвах згадуєм батьків.
Немов потоптані й зогнилі квіти,
Безжальні жертви не своїх років.
Не так живем, незадоволені собою.
Говоримо не ті слова.
І оповиті все журбою.
Де ти, моя нова доба?

І чи ти прийдеш на світанку?
Чи зможеш всіх нас розбудить?
Чи лиш потопчешся на ґанку,
Аби розтануть в одну мить?
І може буть, що ми і не впізнаєм
Про твій прихід. Все може буть.
Ми ж так про себе мало знаєм,
Що можем більше ще забуть.

Я був смішним. В дитинстві був смішним.
І хто мене тепер, серйозного, впізнає?..

---

А завтра буде гірше, ніж учора,
Бо не молодшаєш, а лиш старієш.
Народжуєшся і вмираєш, як потвора,
І лиш у труні про космічне мрієш.

Немає сенсу жити на Землі.
Усе зникає на чужій тобі планеті.
І ти летиш уже в імлі
На посланій з дідівщини кометі.

Мигають зорі, шум в вухах.
Хвилюєшся лиш трішки, як той мрець.
Та вже тебе окутує туга.
Назад? На Землю? Хай йому вже грець!

Летиш додому, звідки ти прийшов.
Та все ж Земля вже рідною теж стала.
Колись, мабуть, повториться це знов,
Хоч пам’ять шлях космічний забувала.

У космосі загубимось колись,
Не знайдем шлях до рідної домівки.
На обіцянки не ловись,
Не вір словам гарячим дівки.

… А завтра буде гірше, ніж учора,
Бо не молодшаєш, а лиш старієш.
Народжуєшся і вмираєш, як потвора,
І лиш у труні про космічне мрієш…

---

Суботня ніч. Весільна музика усюди.
І ми злились у танці воєдино.
І вже щасливі ці нещасні люди
На святі нашому, моя дружино.

Не помічаємо нікого навкруги.
Лиш двоє ми на цьому світі.
Десь там, в майбутньому, чатують вороги,
Що повелись з епохи Нефертіті.

В майбутньому – хвороби й забуття,
Сьогодні ж – двох сердець весілля наше.
Красиві й чорні фарби у життя.
Як випити тебе до дна, о людська чаше?

Один ковток – за щастя і любов,
А другий – вже гіркий, немов отрута.
Від нього застигає кров,
І думка враз стає закута.

Та випий ще один ковток,
Щоб навернутись до життя земного.
Давай, дружинонько, чок-чок!
Щоб не жили на світі цім убого.

Кружляє в вальсі доля-заметіль.
Як важко щастя зберегти крізь роки.
Уже в свою не влучиш ціль.
Лиш шмаркають твої старечі кроки.

Ти не дивись на мене, що старий,
Що сивий й лисий, в окулярах.
Ти очі на усе оце закрий.
Залишилась любов, мов спалах.

… Суботня ніч. Весільна музика усюди.
І ми злились у танці воєдино.
І вже щасливі ці нещасні люди
На святі нашому, моя дружино…

---

Бреду у сутінках життя,
Немов сліпий той подорожній.
Народжуєшся – крок до забуття
Уже здійснив ти, звук порожній.

Хтось скаже: пощастило нам,
Що взагалі ми народились.
А хтось: усе віддам,
Аби на світі не з’явились.

І все ж в пробитому човні
Пливемо десь туди за край.
Купаємось у власному лайні.
Хоч серце ти мені не край!

Великої мети не осягнуть,
Все тягне нас на манівці.
Давно вже загубили ми свій путь,
Сховали глибоко у землю всі кінці.

Мені не треба майбуття.
Мені б ще пару літ прожить.
Навчитись цінувать життя,
Щоб від безсилля не завить.

Не зможеш ти нічого вже змінити,
Лиш зрозуміть, що так вже є.
І просто жити, просто жити,
Бо це життя твоє, лише твоє!

Не плач, усе минеться швидко,
Наступить темрява вже назавжди.
Вмирати – глупо. Й жити – гидко.
Про це вже знаєш достеменно ти.

… Бреду у сутінках життя,
Немов сліпий той подорожній.
Народжуєшся – крок до забуття
Уже здійснив ти, звук порожній…

---

“Я знаю, що нічого я не знаю”, -
Сказав колись Сократ. А чи сказав?
Принаймні ці слова приписують йому.
Чим більше знаємо, тим знаємо ми менше.
Знання безмежні, й кожний крок до них
Лише розширює межу незнаного.
Наш особистий досвід – сміхотворний.
Ми ж корчимо із себе вчених,
Що здатні вчити інших, 
А інші й справді думають:
Покластись можна на їх досвід.

“Я знаю, що нічого я не знаю”, -
Сказав мудрець. Мабуть, таки сказав.
Це скромність вченого, який був наймудрішим
Серед людей, що з ним тоді жили.
Бракує чесноти цієї нині.
Мужів учених розплодилося, як бліх.
Тому і знань нема – ні в них, ні в нас.
Знецінились знання і стали пилом,
Що на книжках забутих спочиває.
Ліниві ми у здобутті знання.
За це ми ціну заплатить безмежну можем.
До смерті, до загибелі лінивство
Нас може призвести – й це не пусті слова.
Бо всьому свій є час. Якщо ми вчасно
Щось не взнали, то втратили навіки поступ,
То втратили знання, які здобудем завтра,
Хоча могли здобути їх ще нині,
А завтра вже з’ясується: вони
Даремні й людству не потрібні.

“Я знаю, що нічого я не знаю”, -
Сказав колись Сократ. Кому сказав?

---

Безодня. Темінь. Тиша. Страх.
Ось стан, в якому ми живемо.
Здіймаєм очі ми до неба,
Але не бачимо зірок.

Ми Богу молимось, а бачимо лиш євро
(Прогрес, бо богом донедавна лиш долари були!).
Закриті у собі, не бачимо біди навколо.
Бредем, як той сліпий коняка, все по колу.
Та з нього хоч якийсь був толк: він воду помпував.
А ми безцільні в просторі і часі,
Немов безсмертні, й встигнем завтра все зробити,
Чого учора й позавчора не зробили.
Так марнувати дні, і місяці, і роки
Лише людина вміє. Божественне створіння!

Ми нарікаємо на все: на ворогів, сусідів і погоду.
Лише себе, коханих, не звинувачуєм ні в чому.
А совість наша вже втекла від нас.
Таку наругу може витримать лише покійник.
З далекої зорі спостерігає совість,
Як борсаємось у лайні й ще більше вֹ’язнем.
І розуміє совість, що нічого уже не зможе вдіяти вона.

Ми точку неповернення пройшли, нема назад дороги.
Спочатку смерть моральна наступає.
За нею йде фізична смерть. Між ними –
Агонія і людства, і людей.
А все ж могло бути інакше!
Бо не для цього затіяв Бог експеримент.
Не в тому напрямку собі
Проклали шлях ми до зірок.

Безодня. Темінь. Тиша. Страх.
Ось стан, в якому ми живемо.
Здіймаєм очі ми до неба,
Але не бачимо зірок…

---

Ілюзія страху у кожному живе.
Боїмося того, чого немає.
Не смерть страшна нам,
А думки про неї, що вбивають.

Нема страшнішого нічого од думок!
Для них пробити мур – дитяча забавка усього.
Що мур, коли руйнують серце вщент
І голова йде обертом від цього?
Лиш думка йде попереду страху,
Що, може, ще й не народився.

Не заборониш думці вилітати з голови.
Не має перешкод крилата думка.
Вона веде народи за собою.
Мільйони, скуті думкою, конають,
А божевільний від своєї думки
Багато лиха наробити може!

Здається нам, що думка унікальна –
Народжена лиш в нашій голові.
Але мільйони думають так само –
На різних континентах, в просторі і часі.
І думка, витвір цей, ніколи не вмирає
Навіть тоді, як відійшов у Вічність
Її творець. Вона від нього вже до іншого спішить,
Вже закарбована на скрижалях небес.

Проб’ється думка крізь століття,
Аби зродитись в світлій голові –
Чи згинути в затьмареному розумі,
Але воскреснуть знову і колись.
Лиш подолати страх не можуть люди.
А той, хто страх долає, вже стає безсмертним.
Нема тоді для нього перешкод –
Він незалежний, вільний, як та думка.

… Ілюзія страху у кожному живе.
Боїмося того, чого немає.
Не смерть страшна нам,
А думки про неї, що вбивають…

---

Немає вічного нічого.
Лиш вічні люди на землі.
Невже не бачили нікого
Із тих, що криються в імлі?
Вони здорові й всюдисущі.
В них зупинився вік давно.
Живуть в космічній нашій гущі
І бачать неземне кіно.

Ти скажеш: вічності немає?
Тим більше: вічні люди – блеф?
В агонії і муках світ конає,
 А тут – супергерой, владика, лев!
Вони звичайні, але вічні.
У них нема пекельних сил.
Вони – земні, не потойбічні,
Не перетворяться на пил.
Вони живуть – прозорі, чисті.
Прокльони, сварки – не для них.
І погляди у них іскристі,
Хоч голос не такий гучний, а стих.

Для них Любов – вселенське диво.
Убить людину – смертний гріх.
Вони живуть лише наживо,
Міцні, мов неземний горіх.
Вони, мов діти, дуже щирі.
І не вкрадуть, бо совість є.
Живуть у дружбі, щасті й мирі.
Найперш шанують все своє.
Так це ж звичайні люди! – Вічні!
На них ми схожі, ти повір.
Та ними правлять істини одвічні,
А в нас – людина іншій звір.

… Немає вічного нічого.
Лиш вічні люди на землі.
Невже не бачили нікого
Із тих, що криються в імлі?..

--- 

Ти не зникай.
Будь ласка, не зникай.
Піти за край устигнеш.
Не спіши.

Я ще не все зробив.
Не поспішай.
І Бога не гніви
І не сміши.

Мені так мало треба
В цім житті.
Побачить посмішку твою
Над люлькою онуки.

---

Ми ніби є - і ніби нас нема.
Ми ніби живемо - і ніби не живемо.
Лиш німб приклеївся нам до чола.
У власній святості пливемо.

Нема мудрішого за нас.
Й розумнішого теж немає.
Проходимо крізь простір й час.
І пекло ми земне чомусь назвемо раєм.

Людина самовпевнена, як Бог.
Для неї перешкод немає.
У кожному сидить ван Гог:
Малюємо, коли душа конає.

І, мабуть, паралельний Всесвіт є,
Куди самі себе ми не пускаєм.
І лиш коли добряче припече,
Туди навіки ми зникаєм.

… Ми ніби є - і ніби нас нема.
Ми ніби живемо - і ніби не живемо.
Лиш німб приклеївся нам до чола.
У власній святості пливемо…

---

Найстрашніші свої таємниці
Бог свідомо ховає від нас.
Сидимо ми у вічній темниці,
Й вийти звідти нам, мабуть, не час.

Ми сліпі, без’язикі і кволі,
Та готові весь світ зруйнувать.
Не відчуємо людської болі.
Нас страждання людські не болять.

Навіть атомний гриб не зупинить,
Апокаліпсис не спопелить.
Ми байдужі, коли люди гинуть.
І душа не болить, не болить…

Важко бути на світі героєм,
Щоб безумство оце зупинить.
І живеш собі вічним ізгоєм,
І чекаєш останню цю мить.

… Найстрашніші свої таємниці
Бог свідомо ховає від нас.
Сидимо ми у вічній темниці,
Й вийти звідти нам, мабуть, не час…

---

Не карає нас Бог – випробовує,
Чи ми здатні на світі цім жить.
І в скрижалі свої занотовує
Кожну мить, кожну мить, кожну мить…

---

Я відпустив тебе. Прощай!
Слова німіють у безумстві…
Переплелися пекло й рай.
Змагаємось в словеснім вільнодумстві…

---

В очах твоїх застигла осінь.
Пожовкле листя падає до ніг.
Я й сам собі дивуюсь досі,
Що мить щасливу зупинить не зміг.

Здавалось, буде все інакше,
Зіллємось ми в екстазі забуття.
Та змарнували ми кохання наше -
І до минулого немає вороття.

Ми призвичаїлись і причаїлись,
І почуття лежать на дні сердець.
Слова високі вже приїлись.
Живий в агонії конає мрець.

В пустельну ніч падуть зірки із неба,
Як знак кохання, що померло вже давно.
Здається, і мені нічого вже не треба.
Порину в спогади та пригублю вино.

... В твоїх очах весна буяє!
Всі радощі земні кидаю я до ніг!
І зірка в небі ще не знає,
Що мить щасливу зупинить я зміг...

ТАТОВІ ІМЕНИНИ

Я згадаю про тебе в молитвах,
Тату мій, незбагненний мій скарб.
Ми гартуємось в слові і битвах.
Переможеш – ти цар, а програєш – ти раб.

Ми нікчемно живемо у світі.
З виду царська подоба у нас.
Та схиляємо голови в свиті,
Бо насправді раби повсякчас.

Ти учив мене: “Сину, будь вільним!
Не скоряйсь! Не хились! Не втікай!”.
Не ставав я у ласку всесильним.
Не шукав собі в пеклі я рай.

На могилі твоїй помолюся.
Зрозумієш мене ти без слів.
Я вже вмерти тепер не боюся,
Бо почув з неба ангельський спів.

Все відходить колись у минуле.
І немає назад вороття.
Поки люди тебе не забули,
Ти живеш в світі цім забуття.

За життя забуваємо рідних.
Після смерті – гай, гай, й поготів!
Ми в полоні думок наших бідних,
Й помирати ніхто не хотів.

Наша думка воскресне, одначе!
В покоління прийдешнє влетить.
Гей, не спи, лиш борися, козаче!
В боротьбі тільки зможеш ти жить.

Я згадаю про тебе в молитвах,
Тату мій, незбагненний мій скарб.
Ми гартуємось в слові і битвах.
Переможеш – ти цар, а програєш – ти раб.

---

Земля посивіла за ніч.
Як важко біль в собі носити!
А їй наснилась Запорізька Січ
Й московськая орда несита.

Побачила немовби наяву
Із мови це знущання дике.
Голодомор проплив (“Я ще живу?”) –
І Сталіна обличчя многолике.

Й новітні яничари правлять.
Забороняють мову і минуле.
Все, що не наше, люблять й славлять,
І хочуть, щоб своє забули.

Вночі розкішний випав сніг.
І пам’ять вікова зникає.
Минуле кинули до ніг.
Тому й майбутнього немає.

---

Вже час стискає простір невблаганно.
Ні перепон нема для нього, ні границь.
Космічно все, недоторканно,
Паде усе в страхові ниць.

Він справжній бог, цей час невпинний:
Ні попросить, ні зупинить.
Не розбирається, хто грішний, хто невинний,
А все летить, летить, летить…

І навіть в сні старіють люди.
Омана, ніби зупинився час.
Герої гинуть та іуди –
Ніщо вже не врятує нас.

Безжальний він до сліз дитини
І до мільярдів багача.
Лиш мить замислиться на власні уродини
І знову в космосі свій ювілей стріча.

Ми живемо у просторі і часі.
Пізнать себе не можемо ніяк.
Лиш до космічного ми ласі,
Не заплативши за чуже й мідяк.

Настане мить, коли безжально й стрімко
Час потече назад, ламаючи усе.
Ми згадувать майбутнє будем гірко,
І пам’ять знов в минуле занесе.

Не нарікай, що час все поспішає,
Бо цим вкорочуєш собі життя.
Нехай іде. Час справді ще не знає,
Що й він приречений на забуття…

---

Стаю навшпиньки. Хочу зрозуміти,
У чому сенс мого буття.
Стрибнути вище голови ще треба вміти:
Тренуйся-не тренуйсь – не вистачить життя.

Навіщо народився і вмираєш?
А може, вмер, а потім народивсь?
У світі білому нічого ти не знаєш,
Хоча, здається, стільки надививсь!

В своїх фантазіях летиш нестримно
До незбагненних ще висот.
Здається, в космосі все мирно.
Та так подумать може тільки ідіот.

Війна триває не лише у душах.
Пронизане війною все навкруг.
Ти думаєш: спинити мушу.
Але в останню мить тебе вже зрадив друг.

І ти один в космічній цій пучині.
Зірки несуться мимо, немов сни.
Завжди комусь ми щось та й винні.
Нічого лиш не винні нам сини…

---

Хелло, Хелловіне, привіт!
Американське свято дике.
За океаном – схибнутий вже світ.
Диявольство панує многолике.

Америка нам, звісно, не указ.
Та чортівня кордони вже долає.
За гарбузами криється маразм,
Коли душі вкраїнської немає.

Можна до церкви йти й молиться,
Виконувати строго ритуал.
Та всередині не зміниться,
Бо у душі Диявол править бал.

Гартуй свій стрижень український
І вальпургійцям не віддай!
Бо нас чекає час ще мінський,
Й Москви азійський тихий рай.

Не став ти свічку в гарбузяку,
А вишиванку одягни.
Будь українцем, мій друзяко!
І лінію вкраїнську гни.

---

У літніх нетрях осінь заблукала,
Не поспіша в обійми до зими.
“Я не люблю тебе, - мені сказала, -
І ти мене у цьому не вини”.

Здійнявся вітер. Листя закружляло
У дикому танкові забуття.
Мені повітря було мало.
Мені здалось: зупиниться життя.

---

Нащадок динозавра – курка.
Людина – копія нещасна Бога.
Береться ідіотів дурка.
Не допоможе навіть йога.

В нас вимерла давно вже совість.
А вміли ж ми колись літати!
Печальна, друзі, наша повість,
Бо майбуття не будем мати.

Що краще: вмерти гордо і назавжди
Чи все життя стояти на колінах?
Померли щирі динозаври.
Курча прославило їх в поколіннях.

В нас думка кригою закута.
Подалі носа бачити не в змозі.
І пам’ять Божа вже забута.
Заручниками сидимо в облозі.

Наїстися, поспати, вмерти – 
Це шлях людини-самогубця.
Наважився Бог пам’ять стерти,
А краще б надавав по дупці.

Тоді би думка загострилась
І мозок б не заплив лінивством.
Земля би геніальністю іскрилась,
А не займалася суцільним вбивством.

Критикувати Бога легко.
Ніяк не хочеться нам вмерти.
Та все ж, мені здається, дехто
Вже заробив собі безсмертя.

Їх справді небагато, люди.
Вони негадано зникають.
Вони між нами є повсюди
Й Божественне начало мають.

А ми, як ті нещасні курки,
Що прославляють динозавра.
Нам дали в Бога вірить замість дурки,
Бо зрозуміли, що нема в нас завтра…

ОКСАНА

Оксані Винницькій

Лиш розплющу очі зранку –
Згадую мою Оксанку.
Зацілую ніжно в губи.
Доведеш мене до згуби.

Оксано! Оксано! Оксано!
Кохана! Кохана! Кохана!
Без тебе не можу я жити.
Без тебе мені лиш тужити.

Серце вирвав собі Данко,
Бо не знав тебе, Оксанко.
Вік буду тебе кохати.
Не будеш ти горя знати.

Оксано! Оксано! Оксано!
Кохана! Кохана! Кохана!
Без тебе не можу я жити.
Без тебе мені лиш тужити.

Я старий і їм лиш манку.
Ніжно обійму Оксанку.
Бабця вже тепер Оксана –
Щира, мила і кохана.

Оксано! Оксано! Оксано!
Кохана! Кохана! Кохана!
Без тебе не можу я жити.
Без тебе мені лиш тужити.

ІІІ. ДЕНЬ ГІДНОСТІ

---

Засніжило мою долю.
Посивіла голова.
Вже не відчуваю болю.
Не сприймаю вже слова.
---

Чому поети п’ють вино?
Шукають істину у ньому?
Хоч скисло вже давно воно, 
І з бару вже пора додому.

ЯПОНСЬКА КОПА

1

І день минув.
Здається, не зробив нічого.
Лише один рядочок написав.

2

Гіркий цей світ.
Солодкого в нім мало.
Рай на землі – утопія богів.

3

Блаженствує дитя
У материнськім лоні.
Кричить від жаху, що з’явилося на світ.

4

Твої вуста затвердли в поцілунку.
Ти вся напружена, немов струна.
Минула молодість безслідно.

5

Ніколи не кажи “прощай”,
Якщо не хочеш повернутись.
Світ кольоровий в снах і наяву.

6

Якщо б ти знав, де впадеш, - підстелив би.
За згубою тужить не варто.
Коли востаннє ви сміялись уві сні?

7

Скажи мені, а чи болить душа?
Мабуть, таки болить, немов фантомний біль.
Розлився біль у просторі та часі.

8

Чи ти молилась на ніч, Дездемоно?
Молись чи не молись, а все одно кінець.
І вже Отелло розминає руки.

9

Ти можеш жити, можеш вмерти.
А можеш просто зникнути – і все.
Смерть – не останній ще рубіж у цім житті.

10

Любов – як втеча в віртуальний світ,
В світ паралельний, що існує поруч.
Простягнеш руку – а його нема.

11

Твій загадковий погляд дивний
Запам’ятав на все життя.
Мурашка по стеблині задумала наблизитись до Сонця.

12

Лиш помах крил – й вже недосяжна висота.
Людина теж колись літала.
Тепер лиш гадить, мов той голуб.

13

Минуле буде завтра. Майбутнє вчора було.
І в чому сенс життя – не осягнуть ніколи.
А птах – нікчемний правнук динозавра.

14

Я прокидаюсь – ти лягаєш.
Америко, від мене відстаєш.
Та обігнала вже давно.

15

Минуть роки – і ти згадаєш,
Коли малим був і щасливим.
А так спішив на світі жити!

16

В безмежжі щастя і думок шаленстві
Життя, мов подих, промайнуло враз.
Лиш безкінечно довгий день живе метелик.

17

Вже перестав молитись Богу.
Зібрався в дальнюю дорогу,
Звідки немає вороття.

18

Не встиг сказати, що кохаю.
Ти зникла із життя мого.
Роса з стеблини знов втекла у землю.

19

Пішов лапатий сніг.
Не видно що навкруг.
І ангел на плечі про рай не мріє.

20

Японію знов струсонуло.
Як заспокоїшся – тобі кінець.
До Сонця можна вічно йти.

21

Були часи ще кращі, ніж сьогодні.
Білішим сніг, їй-Богу, був.
А дощ, звичайно, був мокрішим.

22

Померло Кохання.
Здійнялось у небо.
Пролилось дощем на людей.

23

Сніг пам’ять засипав.
Минуле замерзло.
Тепло. Спимо. Вмираємо.

24

Вдихаю життя на повні груди.
Іуди десь затаїлись.
А завтра без мене зійде сонце.

25

Зима. Плюс п’ять.
А сніг не тане.
Задумався: вмирати а чи ні?

26

Крізь сніг пробилось стебельце.
Клює його ця курка дурнувата.
У відчаї лиш пес завив.

27

Потішся думкою, що маєш душу.
Тому не вмреш.
Лиш зникнеш із лиця землі.

28

У пошуках Кохання життя минуло.
Його я не знайшов.
Воно десь поруч причаїлось.

29

Серед зими пташки запіли.
Здригнувся кіт, не вірячи вухам.
А до весни – лиш руку простягни.

30

Моє серце в полоні твоєму.
Я не хочу на волю втікати.
Так бувають на світі інфаркти.

31

Як багато бажання в очах!
Кволі губи шепочуть невміло…
Розминулись з тобою у цьому житті.

32

Танцювала натхненно і сміло.
Погляд мій враз тебе зупинив.
А я іншу очима шукав.

33

Вбити можна людину – не душу,
Бо на душу ще кулі нема,
Хоча важить вона, наче куля.

34

Коли тіла обіймаються –
Душі відштовхуються.
Не можна поєднати непоєднуване.

35

Перше кохання – це крок у прірву,
З якої нема вороття.
Так розбиваються наші серця.

36

Можеш нічого мені не казати.
Я знаю, що ти мене кохаєш,
А тому ніколи не будеш моєю.

37

Щастя – це журавель у небі.
Синиця в руці – теж щастя,
Яке ти боїшся відпустити.

38

Як просто стало жити!
Ісус Христос узяв на себе
Всі наші гріхи?

39

Ти можеш мить хоч зачекати?
Для Смерті мить – це вічність.
А для мене – моє життя.

40

Сплелись тіла в п’янкім дурмані.
Розвіялось похмілля, наче дим.
Нема кохання – залишились діти.

41

Немає істини в вині.
Коли порожня пляшка –
Істина зникає…

42

Світанок. Проблиски ідей.
Ліниве тіло. Гостра думка.
Забув, що снилося. Шкода…

43

Повеселіли птахи на гілках.
Весна ось-ось з’явитись має.
Синоптик каже про посилення морозів.

44

Геніальні думки народжуються вночі,
А зникають під ранок.
Все записано у пам’яті Всесвіту.

45

Людина – егоїст.
Світ існував до неї і буде після неї.
А так хочеться жити!!!

46

Мені циганка нагадала
Аж дев’яносто літ життя.
Метелик пролетів і сумно усміхнувся.

47

Життя – чорно-біле.
А сни – кольорові.
Дальтоніку жити непросто.

48

Зима не здається.
Здається весні,
Що день народження стане днем смерті.

49

Завжди є перший день.
І день останній.
А решти днів ніби й нема.

50

Згадай усіх, з ким бачився колись.
Й вони нехай усіх згадають.
І знову замість тебе – порожнеча…

51

Дві половинки ніяк не зійдуться,
Бо живуть на різних континентах.
Лиш відчувають те саме і вмирають разом.

52

Ми розминулися з тобою
У просторі і часі.
Моє майбутнє стало твоїм минулим.

53

Уже весна повіяла грайливо вітерцем.
Зима морози про запас сховала.
Кохання народилось і померло.

54

Він здав душу в камеру зберігання.
А потім забув, де її залишив.
Про нього казали: людина без душі.

55

Він здав душу в ломбард.
А потім не вистачило грошей,
Щоб її викупити.

56

Душа все плакала і вила.
Її образили як жінку.
А сонце все одно зійшло.

57

Мій сон утік від мене.
Десь вештався вулицями сонного міста.
А коли повернувся, мені снився вже інший сон.

58

Я заздрю тобі: ти житимеш, а мене вже не буде.
Колись ти заздритимеш мені,
Що ще живеш.

59

Хмари – це вода, що випарувалась.
Життя – це смерть, що зупинилась.
Кохання – це вічність у просторі і часі.

60

Твоє волосся пахло грозою.
Не встиг доторкнутись – ударив грім.
Ми розійшлись – не зійшлись характерами.

---

Сон – генеральна репетиція смерті,
Як і ювілей, що в квітах і славослов’ях тоне.
Ми навіть з собою не можемо бути відверті,
Тому й тягне нас щось до землі багато-мільярдно-тонне.

А душа – вона легенька, як куля.
Миттєво з нас вилітає, покинувши грішне тіло.
Десь там у кишені залишиться скручена й скрючена дуля.
Й залишиш усі тривоги ні впало ні сіло.

Самі ми себе готуємо до останнього подиху.
Годуємо обіцянками, що завтра візьмемося за безсмертя.
Не здатні до самозречення, подвигу,
Йдемо на підлоту, безчестя.

Гріхи до землі пригинають нас туго.
Не тіло, а й думка не може злетіти.
І вже похоронні лунають нам фуги,
І легше померти, ніж просто зомліти.

Змаліла людина. Від Божого задуму
Немає нічого, лише подоба.
Ніяк не наситить нужденную жадобу
І все ремигає, неначе худоба.

Забудемо в сні всі гріхи і молитви.
Блаженно всміхнемось, немовби дитятко.
Нас Бог готував до останньої битви –
І пестив, голубив своє янголятко.

А виросло з нього – не знати що й думать.
Вже далі від пуза нічого не бачить.
Лиш здатне все хрумать і хрумать
І марно життя проледачить.

… Сон – генеральна репетиція смерті,
Як і ювілей, що в квітах і славослов’ях тоне.
Ми навіть з собою не можемо бути відверті,
Тому й тягне нас щось до землі багато-мільярдно-тонне…

---

Мені зозуля стільки накувала,
Що вистачить на декілька життів.
Хурделиця у полі завивала,
Немовби зграя зголоднілих псів.

Якби ж я знав, що будуть ці роки тривожні
І стільки доведеться пережить…
І Бог вложив в уста неложні
Життів чужих сувору мить…

Це ж свого горя вистачає,
А тут ще пережить чуже.
Життя усі гріхи прощає.
І ти святим стаєш уже?

Не вистачить грошей на небі,
Щоб відкупитись від гріхів.
Позаздриш тут навіть амебі
І тому, хто тебе до смерті вів.

Нещасним виглядати можна,
Вдавати з себе дивака.
Не зглянеться на тебе кожна,
Та кожна тицьне тлумака.

Ти думав: просто буть поетом,
Писать про все і ні про що.
І балувать людей сонетом,
І щоб казали: “Абищо…”.

Ти мусиш першим йти в колоні.
Всі кулі полетять тобі.
Від рим у бороздах долоні.
Все напророчив сам собі.

А десь далеко – ніжне літо.
Уста цілуються в уста.
Чужії підростають діти.
Скінчилася життя вже повість-мста.

… Мені зозуля стільки накувала,
Що вистачить на декілька життів.
Хурделиця у полі завивала,
Немовби зграя зголоднілих псів…

---

Беруся рвучко за перо.
Рукою водить хтось уміло.
В житті іде все на зеро.
Аж поки висохне чорнило.

Собі бажаєш сотню літ.
І крапку ставити не хочеш.
Єдиний в Всесвіті політ.
Та вище голови не скочиш.

Тобі дали один лиш шанс.
Щоб показав, на що ти здатен.
Космічний тягнеться вже ланц.
Припнуть тебе, будь світ не ладен.

Не рипнешся. Немов той пес,
Дивитися на зорі будеш.
А потім скажуть: він десь щез.
Ти сам себе уже забудеш.

І лиш написане пером
Не вирубить сокира жодна.
Не почуваєшся зером.
І мелеш все слова на жорнах.

Заміс густий твоїх думок
Пронизує планету наскрізь.
І хтось чужий краде рядок.
Мов шашіль, його точить заздрість.

Народжена в чужих світах,
До тебе думка знов прилине.
І вкотре відлетить, як птах.
І на плечі чужім спочине.

Лечу крізь всесвіти і час.
Думки за мною вслід ширяють.
Лиш добре чую Божий глас.
А люди цього ще не знають.

… Беруся рвучко за перо.
Рукою водить хтось уміло.
В житті іде все на зеро.
Аж поки висохне чорнило…

---

Мій сон утік від мене двічі за цю ніч.
Прокинувся між другими і третіми півнями
І намагавсь осмислити, що то було,
Які химери народились у моєму мозку,
Аж поки сон мене здолав ізнову.
А зранку я згадав свій сон,
Та я коли тинявся по хатині,
Він вивітрився, ніби й не було його.
Так ми втрачаємо навіки все на світі.

Ще того дня зустрівся я тобі.
На мене глянула, немов з тамтого світу.
А може, в снах пересіклись наші сліди,
Та ми про свої сни позабували?
Чи, мо’, твої думки наснилися мені,
А я проник нікчемно у твій мозок?
Ми розійшлись, як вже колись навіки розходились,
Аби колись зустрітись в іншому вже світі.

Дивилась кицька пильно мені в очі,
Немов читала сон, який я вже забув.
А, може, це вона мені його ж і запустила,
З позаземних цивілізацій зробивши копію миттєву?
Давно вже зарікався записувати сни,
А потім передумав: хто буде їх тлумачить?
Можливо, щось підказують мені.
А, може, хочуть завести на манівці.

Зустрів колегу. Випили по сто.
Він розказав про сон. Я дивно слухав.
Мені здалося, марення моє
Вернулося до мене в нагороду.
Невже нам сниться все один і той же сон,
А ми лише частинки єдиного чогось у просторі і часі?
Ти – я. А я – це ти. І всі – разом.
Спимо, аби у вічності колись та й пробудитись.

… Мій сон утік від мене двічі за цю ніч…

---

І знову сипонуло снігом.
Зима знущається зухвало.
Комусь прекрасно жить під ігом.
Комусь самого рабства мало.

Всуціль – свідомі мазохісти.
Самі собі перекривають кисень.
Без талану керують нами й хисту.
Немає свіжості в мізках, ні мислі.

Природа весну відбирає.
Відразу вступимо у літо.
Життя поволі завмирає.
Все ближче й ближче кінець світу.

Манкуртостан, не Україна.
Московія в обіймах душить.
Потрібна їй із нас руїна.
І думка ця їм мозок сушить.

Чекаємо, що сніг все ж зійде
І що весна прийде неждано.
А поки, люди добрі, мрійте
І дійте дружньо, неустанно.

Бо воля вже сама не прийде.
Її здобути треба в бою.
У дзвони совісті всі бийте.
Готуймось пильно до двобою.

Ти чуєш, сонце сніг вже плавить.
Струмки течуть. Весна буяє.
Трясеться той, хто нами править.
Безславний свій кінець він знає.

І не врятують Межигір’я,
Фортеці грізні і паркани.
Ми владі поскубочим пір’я,
Залюднимо усі майдани.

… І знову сипонуло снігом.
Зима знущається зухвало.
Комусь прекрасно жить під ігом.
Комусь самого рабства мало…

ВІТКО-КВІТКО!

В нетрях спогадів-розчарувань
Я побачив в очах твоїх сум.
Був то спокій молитов-чувань.
Був то відчай розхристаних дум.

Вітко-квітко, небесно-чарівна!
Ти царівна у снах й наяву.
Ти одному на світі лиш вірна.
Я тобою, кохана, живу.

Ти живеш одинока й чужа,
В тебе щем неземний за усім.
В тебе світла і Божа душа.
Десь у Космосі справжній твій дім.

Вітко-квітко, небесно-чарівна!
Ти царівна у снах й наяву.
Ти одному на світі лиш вірна.
Я тобою, кохана, живу.

Сни твої вже до мене летять.
Вже до ранку мені не заснуть.
Твої кривди мені вже болять.
Я збираюсь в останній свій путь.

Вітко-квітко, небесно-чарівна!
Ти царівна у снах й наяву.
Ти одному на світі лиш вірна.
Я тобою, кохана, живу.

---

Вже беркутня шматує Україну
І перетворює в руїну наш Майдан.
Стоятимемо, друзі, до загину.
Режиму завдамо смертельних ран.

Ти, беркутятко, злобне й ненаситне, –
На матір й доньку руку що підняв! 
Туман розвіється і зникне –
Побачиш ти борців, а не роззяв.

Батьки твої повинні знати, 
Що ти не просто бив кийком.
Тебе любити вчила мати
Й пишалася своїм синком.

Ти зрадив їх. Заради кого?
Заради жирних цих свиней?
Невинних помста зве до Бога.
До Бога зве помста дітей.

Твоя сестра повинна знати, 
Що вже прокляли весь ваш рід,
Що з горя посивіла мати,
Не милий їй цей білий світ.

Для чого жив ти, беркутятко?
Для чого в світ оцей прийшов?
Тебе леліяли дитятком –
Щоб нині пролилася кров?

Твоя кохана має знати,
Що зрадив ти її любов.
Посивіла нещасна мати…
Пролилась на Майдані кров…

Не беркут ти – орел той гордий.
Не чоловік ти, а пігмей.
Панів служака – підлий й борзий.
Живеш для них – не для людей.

Як згодом глянеш в очі сину?
Чого навчиш його тепер?
Стоятимемо, друзі, до загину –
Допоки дух Свободи ще не вмер!

Ти зрадив, Беркуте, Вкраїну.
Немає прощення тобі.
За смерть, і кров, і за руїну
Вже кара йде. Затям собі!

… Вже беркутня шматує Україну
І перетворює в руїну наш Майдан.
Стоятимемо, друзі, до загину.
Режиму завдамо смертельних ран.

ДЕНЬ ГІДНОСТІ

Уже зима підступно б’є у скроні.
Та з молоддю йдемо на спротив.
Сховатися не зможеш в власнім схроні.
Долаєш перепони всі і дзоти.
Тебе несе людська стихія.
Та не піщинка ти у морі.
Бо в тебе теж вкраїнська мрія.
Бо ти в жалобі і у горі.

Ти – не герой. Ми всі – герої.
За нами – правда, мудрість й сила.
В День Гідності стоїм горою
За тебе, Україно мила!

Ні “Беркут”, ні тітушки злії
Не здатні нас зламати нині.
Не зможуть вбити наші мрії.
Все віддамо ми Україні.
Не страх жене нас на майдани – 
Лиш предків клич до щастя й волі.
Ми розкуємо всі кайдани.
Разом ми – юні й сивочолі.

Ти – не герой. Ми всі – герої.
За нами – правда, мудрість й сила.
В День Гідності стоїм горою
За тебе, Україно мила!

МОЇМ СХІДНИМ БРАТАМ

Чому тебе так тягне до Росії,
Донецький мій і мій луганський брате?
Чому весь час шукаєш там месію,
Який завжди був для Вкраїни катом?

Ще скільки поколінь нам всім потрібно,
Аби ми зрозуміли, що єдині,
Що маємо ми жити дружньо, гідно,
У Божій злагоді в щасливій Україні?

І навіть “Беркуту” садизм тебе не напоумив.
Ти знову бандюків при владі хочеш мати.
До вас летять мої братерські думи –
Від вас лайливі чую мати,

Агресію і ненависть в кипінні.
Готові бити і вбивать незгідних,
В гадючому сичанні і шипінні 
Братів втопити, близьких й рідних.

Ця банда – наш єдиний ворог.
Лише разом її здолати в силі.
Зітремо супостатів ми на порох.
Любитися повинні, браття милі!

… Чому тебе так тягне до Росії,
Донецький мій і мій луганський брате?
Чому весь час шукаєш там месію,
Який завжди був для Вкраїни катом?..

---

Лиш один телефонний дзвінок
Ти сьогодні мені здарувала.
Ми гуляли з тобою колись
Цілу ніч під химерними зорями.
Скалив зуби услід жовтий місяць,
Та на нього ми не зважали.

Несподіваним був твій дзвінок.
Не чекав я на нього сьогодні.
Ти щаслива під крильцем свого чоловіка,
Я ж на небо вечірнє самотньо дивлюсь.
Скалить зуби ізнов жовтий місяць,
Він сміється з любові моєї.

Знов чекаю на твій я дзвінок.
Вже і ніч відступає помалу.
Жовтий місяць у хмарах давно
Розчинився, немає його.
… Ми гуляли з тобою колись
Цілу ніч під химерними зорями…

---

Я залишаюся сам.
Ти знову пішла.
Все розумію: чоловік.

Місяць і зорі.
Сон не іде.
Про тебе лиш думка.

Зранку – дзвінок:
“Кохаю тебе!”
Мила, не можу без тебе…

---

Ми в різних епохах.
І в різних віках.
І нам не зустрітись ніколи.

У сон до мене
Ти прийшла
Так несподівано й зненацька.

Ми літали над зорями.
Наше кохання вселенським було.
Зійшло сонце – закінчився сон.

ІV. ЗАПОВІТ ШЕВЧЕНКА

---

Так просто сказати: “Люблю!”
Ти погляд убік відвела.
На гілці ворона сидить.

Для неї це не новина.
І бачила ще не таке.
Ти мовчки від мене пішла.

А потім дзвінок: “Я – люблю!”
На сьомому небі вже я.
На гілці ворона сидить…
---

Я потонув в твоїх очах.
Мені не вибратись на волю.
Я всюди чую лиш твій сміх.

І з думкою про тебе засинаю.
І з думкою про тебе прокидаюсь.
До мене в снах приходиш ти.

Я лиш про тебе думаю удень.
… Я потонув в твоїх очах.
Мені не вибратись на волю…

---

О, Боже, як тебе я цілував!
Так – ніби поглинав я Всесвіт.
Не міг ніяк я втамувати твою жагу.

Здавалось, не наситимось ніколи.
Тіла звивались у любовнім трунку.
Та ніч Кохання так минула швидко.

“Мені пора”, - ти ніжно шепотіла.
Я відпускати не хотів тебе.
… О, Боже, як тебе я цілував!..

---

І знову я самотній навіть уві сні.
Думки переплелись у всесвіті і часі.
Ти на планеті іншій. Де – не знаю.

Мої молитви про Кохання
Десь губляться у всесвіті і часі.
Й дійти до тебе все ніяк не можуть.

Коли, здається, я втрачаю
Надію, що побачу я тебе, -
Підходиш й кажеш: “Я вже тут, коханий…”

---

Один хірург якось сказав:
“Я роблю людям боляче,
Щоби потім їм добре жилося”.

Ти зробила мені боляче,
Сказавши, що не кохаєш мене.
Значить, тепер я житиму добре?

---

Ти прийдеш негадано, неждано,
Обіймеш мене і скажеш: “Ну, привіт!..”
Ти мені, я вірю, Богом дана.
І без тебе не існує світ.

Ти мене жалієш, я це знаю,
Бо кохаєш іншого давно.
Я – у пекло. Ти – до раю.
Ми п’ємо червленеє вино.

День минув, вже нічка заступила.
Забуваємо в коханні все.
Мусить йти від мене моя мила,
Бо її коханий вдома жде.

Допиваю я вино з бокала.
А думки летять за небокрай.
Я б життя віддав, аби мене кохала.
Туго, серце ти мені не край.

Знов прийдеш негадано, неждано,
Обіймеш мене і скажеш: “Ну, привіт!..”.
Ти мені, я вірю, Богом дана.
І без тебе не існує світ.

---

Усередині – порожнеча.
Так ніби вже відлетіла душа.
Немає кохання – лише ворожнеча.
І українцям Вкраїна чужа.

Дрімало совкове у мозку,
Що виблюнув “Беркут” назовні.
На свічки бракує вже воску.
Живемо немовби на зоні.

Ще склеїти можна розбите
І рани на серці зашити?
Не вип’єш вина, що розлите…
Та мусимо жити. Мусимо жити!

Планету маленьку в долоні стискаю.
Боюсь відпустити у космос бездонний.
Кохання єдине на світі шукаю.
Блукаю, блукаю, бездомний…

А, може, тебе вже нема на планеті?
А, може, ти ще не народжена  зовсім?
І ми розминулись в космічному леті…
І плаче дощами замріяна осінь…

… Усередині – порожнеча.
Так ніби вже відлетіла душа.
Немає кохання – лише ворожнеча.
І українцям Вкраїна чужа…

---

Сьогодні свято Валентина.
Моя душа печальна і сумна.
Де ти, скажи, моя єдина?
У всьому Всесвіті сама.

Дівча дарує валентинку,
А хлопець – квіточку взамін.
Любов не купиш ти на ринку.
Немає для кохання цін.

А Валентин святий загинув.
Христову віру захищав.
В печаль свою я знов поринув
Й думок сумних все ж не нагнав.

Так хочеться усім кохати.
І ніжно горнеться душа.
Дала тобі цей поштовх мати,
А далі сам уже рушай.

Шукай свою ти половинку.
Вона на світі десь та й є.
А ти чужому валентинку
У День закоханих даєш.

Готовий серце я віддати
Єдиній, ніжній, чарівній.
“Пробач, - сказала, - я кохати
Тебе не буду. Ти – не мій”.

… Сьогодні свято Валентина.
Моя душа печальна і сумна.
Де ти, скажи, моя єдина?
У всьому Всесвіті сама...

---

Як був малий – хотів дорослим стати.
Все поспішав на білім світі жити.
Колись були аеростати –
Тепер хюндаї-паразити.

Життя не зміниш за бажанням.
Лиш скоришся незримій смерті.
За звичкою займаємось коханням.
І почуття – хижацькі та обдерті.

Як жили ви, мої пра-, пра-…ди?
Кохали, мабуть, у безмежжі?
Тепер би нам ваші поради,
Аби купатись у безсмерті.

Ріка життя біжить щаслива.
Я вже дорослим став давно.
Та де кохання мого злива?
Де пристрасті, як у кіно?

Мені би зараз років тридцять
Так скинути зі своїх плеч.
Побачити б знайомі лиця
І оголити б знову меч.

Та вороття назад немає.
Попереду лиш забуття.
Кохання в сутінках конає.
Конає в сутінках життя.

… Як був малий – хотів дорослим стати.
Все поспішав на білім світі жити.
Колись були аеростати –
Тепер хюндаї-паразити…

---

Не я в твоєму серці - ой, не я.
Думки твої про нього – не про мене.
Життя минулого шлея
В майбутнє тягнеться – ой, нене!

А був такий гарячий час –
Наш зорепад кохання й мрії.
Весь світ кружляв навколо нас.
В майбутньому були надії.

Та все закінчиться колись.
Народження дитини – крок до смерті.
За щастя ти своє молись,
Бо виживають лиш уперті.

Мене кохала ти лиш мить –
І зірка з неба вниз упала.
А серце досі ще болить.
Вже до чужого ти припала.

Я думав, що господар твій.
Ти ж вільною хотіла бути.
Згасає погляд в світі мій.
Тебе не можу я забути.

Комета в небі проплила,
Немов зарубка в моїм серці.
Жага в душі твоїй жила,
Та згинула в нерівнім герці.

… Не я в твоєму серці - ой, не я.
Думки твої про нього – не про мене.
Життя минулого шлея
В майбутнє тягнеться – ой, нене!..

---

Тебе давно я розкохав.
Вже можем говорить як люди.
В житті багато є забав,
Які придумали іуди.

Кохання лиш не в їхній владі.
Воно панує на землі.
І яблуко в прадавнім саді
Куштують Єви ще малі.

Багато є планет на світі.
Там, може, навіть є життя.
Та лиш у нас кохання світить
І випромінює буття.

Хотів я знову покохати,
Та вже розтрачена душа.
Вже з неба мене кличе мати
Й життя за обрії руша.

З твоїх очей незгаслих промінь
Крізь душу й серце вже пройшов.
Він запалив у серці пломінь
І знов кохати час прийшов.

… Тебе давно я розкохав.
Вже можем говорить як люди.
В житті багато є забав,
Які придумали іуди…

---

Таких – не кидають.
Таких – оминають.
Такі – обпікають до кістки.
Такі – твою душу не знають,
Та висушить можуть всі мізки.

Вони – не кохані
Й не просто забуті.
Про них не згадають навіть у сні.
Занурені в себе,
Пихаті, надуті,
Вони не радіють коханню й весні.

Вони вже від зради
Ніколи, ніколи
Не зможуть оговтатись в цьому житті.
Їм пізно учитись,
Їм пізно до школи.
Лиш всіх проклинають в витті.

Уже неможливо знайти чоловіка,
Який би її покохав.
Тавро це – назавжди.
Тавро це – довіку.
Та я цього, бідний, не знав.

… Таких – не кидають.
Таких – оминають.
Такі – обпікають до кістки.
Такі – твою душу не знають,
Та висушить можуть всі мізки…

---

Моя кохана спить у мене на плечі.
Рука німіє. Рухатись не буду.
В минулому – її плачі,
Які ніколи не забуду.

Я витримати можу й не таке,
Аби лиш ти мені все усміхалась.
П’ємо замріяно саке.
Ти знов у мене закохалась.

Любов не повертається – і все ж
Вона на вищий круг заходить.
Ти від життя усе береш.
Мене також – й тебе це не тривожить.

Я все ж заснув. Ти снилася мені.
Прокинувся – тебе немає.
А може, це тепер я уві сні,
Бо все колись воістину минає?

Мені спокійно на душі.
Я до самотності звикаю.
Приходиш знову ти: “Ми не чужі.
І я тебе, повір, кохаю”.

… Моя кохана спить у мене на плечі.
Рука німіє. Рухатись не буду.
В минулому – її плачі,
Які ніколи не забуду…

---

Сергію Нігояне, вибач…
Не зміг тебе від кулі вберегти.
Пробач мені, о Юрію Вербицький,
Не знав, що в лісі на морозі гинеш.

Пробачте ви мені за те,
Що Ющенкові вчасно не сказав,
Аби боровся за Майдану справедливість.
Аби Луценко не в Німеччині пиячив,
А лялечку з міліції леліяв.
Щоб Юля не літак ділила з президентом,
А думала, як людям дать роботу.

Пробачте, матері, які не знають,
Де їхні діти із Майдану ділись.
Я винен в цьому, бо не дав по пиці
Регіоналу, що зажрався у моїй країні.
За руку не схопив хабарника й хапугу,
Які п’ють кров й хизуються маєтком.

Страшну ціну ми за Вкраїну платим.
І більшу ще заплатимо, мабуть.
Це зараз нас дотиснуть хочуть вороги.
А нарікати на свою безпечність маєм.

О, звідки, виродки, ви взялись в Україні?
Кого пригрів терплячий мій народ?
Яка ж то мати вас на світ вродила,
Що ви вбиваєте людей,
Незгідних жити в рабстві?
Чи ж інша мати діточок своїх
Народжувала вам на погибель, гади?
Хто дав вам право Україну плюндрувати
Й догідливо вклонятися Кремлю?

Затямте: тут моя земля.
Моя держава!
Шевченко на своїй землі спочив.
І кров ворожа супостата
Дніпро окропить на зорі.

Сергію Нігояне, вибач…

---

Ось і стрінулись ми з тобою.
Стрітень наш невеселий був.
Сум, повінчаний із журбою.
Вітер з півночі дув.

Ти була зачаровано дивна.
Засліпила красою усіх.
І єдина, чарівна, царівна –
Всесвіт я б прихилив до цих ніг.

Блискотіли в очах твоїх грози.
З потойбіччя прийшла неземна…
Та я бачив лиш розпачу сльози,
Що не здатні спинити вже зла.

Я читав тобі вірші веселі.
Ти дивилась крізь мене удаль.
І веселка була в акварелі.
Застилала обличчя печаль.

- Що, кохана? Що, ніжна? Що, люба?
Як спинить те, що вже утіка?
Та вже зникла моя мила згуба.
І змінила вже русло ріка.

… Ось і стрінулись ми з тобою.
Стрітень наш невеселий був.
Сум, повінчаний із журбою.
Вітер з півночі дув…

---

Весна!
Виходжу із дому –
Назустріч Коханню,
Назустріч тобі.

Прогнози погоди невтішні:
Ще будуть морози.
Ще віхола може
Всі наші сліди замести.

Та вірити хочу:
Мене ти кохаєш.
Інакше як жити?
Кохаю тебе!

Б’є сонце сліпуче
Нам прямо ув очі.
Сміємось від щастя,
Що разом, що поруч.

Здається, нам вічність
Вдалося скорити.
У щасті не бачимо:
Падає сніг.

Сліди замітає.
Знов люті морози.
І кригою скуті
Вже наші серця.

Відлига вже скоро –
І знову Кохання
До нас завітає
У наші серця.

Втомилась чекати.
І пусто на серці.
Ти знов забарилася, весно,
Запізно прийшла…

---

На Майдані - дискотека,
Кривава, шалена.
Сатана людей вбиває.
Захисти нас, Нене!

Нене, Нене, Україно!
Діти ж твої, діти...
Перетворюють в руїну
На очах у світу.

Аж у сьомім поколінні
Прокляну, іуди!
І у сонячнім промінні
Суд над вами буде!

Згинуть наші воріженьки,
Як роса на сонці.
Запануємо ми, браття,
У своїй сторонці.

---

Закохайся у мене, будь ласка,
Щоби серце зігріти моє.
Найсолодшою буде ця казка,
Що життя і наснагу дає.

Стань ти Музою ніжною, квітко, 
І відмовою не губи.
Ти життю усміхаєшся рідко.
Полюби лиш мене, полюби.

В твоїм серці всім місце знайшлося.
Лиш я зайвий в цім святі життя.
Найжаданіше не збулося.
Без кохання є мертвим дитя.

Без кохання гіркий поцілунок.
І вино перекисло в міхах.
П’ю до дна я смертельний цей трунок
Й не відроджусь в майбутніх віках.

Ти від мене ідеш вже навіки.
Не зупиню я Музу ніяк.
Своїх русел не змінюють ріки –
Висихають, торуючи шлях.

… Закохайся у мене, будь ласка,
Щоби серце зігріти моє.
Найсолодшою буде ця казка,
Що життя і наснагу дає…

--- 

Усе мине на цьому світі, знаю.
У серці назавжди поселиться печаль.
Рабів до раю не пускають.
І на землі керує шваль.

Відходять в небуття герої.
Народ бідує у ярмі.
Зійшлися нині ми в двобої.
Майбутнє знаємо, сумні.

Ця влада просто так не здасться.
Все переграти хоче нас.
І сподівається: удасться
Всіх обдурити, навіть час.

Лежить з відкритими очима
Юнак, що вчора ще кохав.
В його устах застигла рима.
Від кулі снайпера упав.

Йому чужий закриє очі,
Положить у холодний гріб.
Замруть в тузі уста дівочі.
На тризні згірклим буде хліб.

… Усе мине на цьому світі, знаю.
У серці назавжди поселиться печаль.
Рабів до раю не пускають.
І на землі керує шваль…

---

Це не тебе так палко я кохав.
І не тобі я квіти дарував духмяні.
Я в голові своїй намалював
Той образ жінки, що ніжніша лані.

Усе минуло враз, мов спала пелена.
Сказала ти: “Я іншого кохаю”.
А навкруги сміялася весна!
А я потрохи помираю…

Усе мине: і розпач, і печаль.
Я більше покохать уже не зможу.
Минулого мені не жаль,
Майбутнього не матиму, о Боже.

Востаннє подивлюсь я в твої очі.
В сльозі застигне всесвіт ніжно.
Чекатимуть безсонні ночі.
А на душі вже буде сніжно.

… Це не тебе так палко я кохав.
І не тобі я квіти дарував духмяні.
Я в голові своїй намалював
Той образ жінки, що ніжніша лані…

---

Ви з нами ще, на цьому світі,
Я відчуваю подих ваш.
Не думали так рано помирати.

На Україну влаштували полювання.
З Кремля ці снайпери вціляють в нас.
У душу нашу і майбутнє.

Дав Бог сусіда, підлого і мстивого,
Якому мало і землі, й людських життів.
Від заздрощів й захланності ніяк не захлинеться.

Ти першою була, небесна сотне.
Та не остання жертва це, мабуть,
Бо не зупиниться з Росії підлий вбивця.

Молюсь за тебе, Україно!
Ти знаєш, що життя своє віддам,
Аби в віках ти процвітала.

Коли останній ворог згине на моїй землі,
Коли вже знатиму, що Україна вільна,
Тоді й до Бога можна мандрувати.

За вас, небесна сотне, буду мстити,
Щоб діти й внуки ваші знали,
Що недаремною загибель ваша була.

… Ви з нами ще, на цьому світі,
Я відчуваю подих ваш.
Не думали так рано помирати…

---

Пливуть роки у сивому тумані.
В обмані та омані живемо.
Обдерті вічно й вічно гнані,
Смертельні трунки лиш п’ємо.

І труни вже пливуть до неба,
І відлітають душі в небокрай.
Крім України, іншої землі не треба,
Бо тут мені і пекло, й рай.

Не край мені, кремлівський волоцюго, серце.
Дітей моїх не убивай.
Зійдемось у смертельнім герці
І переможе тут сильніший хай!

Я на своїй землі, а ти чужинець.
Нема у тебе шансів на життя.
Отримаєш смертельний свій гостинець.
Не дочекаюсь я від тебе каяття!

Я знаю, в тебе діти є маленькі.
Я знаю, мати в тебе є, мабуть.
Не я прийшов до тебе – до моєї неньки
Ти прокладаєш свій кривавий путь.

… Пливуть роки у сивому тумані.
В обмані та омані живемо.
Обдерті вічно й вічно гнані,
Смертельні трунки лиш п’ємо…

---

Я тебе відпускаю – лети!
Вільна птаха в нестримнім польоті.
Ще твої запізнілі листи
В скриньку падають, збиті на зльоті.

Я твоїх не читаю послань,
Бо в минулого інший вже почерк.
Та, кого мені Бог був послав,
У Коханні поставила розчерк.

Ти, мов час, все одно утікаєш.
Я тебе зупинити не в змозі.
Ти, мов час, все живе убиваєш –
І я падаю в сивій знемозі.

Ти минулого птах й майбуття.
Сьогодення сміється в імлі.
Не навчилися ми у життя.
Труп Кохання летить до землі.

… Я тебе відпускаю – лети!
Вільна птаха в нестримнім польоті.
Ще твої запізнілі листи
В скриньку падають, збиті на зльоті…

---

Без Бога – дорога до храму.
Гріхами усіяний путь.
В молитвах згадаю я маму.
І сни мене в рай віднесуть.

Байдужість людину вбиває.
В заручниках ми Сатани.
Іще за життя помираєм,
Немов ті тупі барани.

Не можем ніяк зрозуміти,
Навіщо на світі живем.
І ближнього нам не зігріти,
Й тепла від чужого ми ждем.

І все ж на далекій планеті
Десь є ідеальне життя.
Про нього не пишуть в газеті.
Його в сні побачить дитя.

І гірко до себе всміхнеться,
Бо знає: майбутнє – це сон,
Який дуже швидко минеться,
Немовби нема перепон

У Всесвіті, космосі, думці…
Пливемо на хвилях буття.
Ми всі на землі однодумці.
Приречені ми на життя.

… Без Бога – дорога до храму.
Гріхами усіяний путь.
В молитвах згадаю я маму.
І сни мене в рай віднесуть…

---

Чи хочу я, щоб ти мене кохала?
Мабуть, вже ні. Всі спалені мости.
Душі моєї не спізнала.
Байдужість залишила ти.

Моє ти серце спопелила.
Я труп живий у цім житті.
Прошу тебе, благаю, мила:
Вже розійшлися всі путі.

Нам все одно не по дорозі.
Чому зустрілись – можна лиш гадать.
Життя, що я прожив в тривозі,
Загасне тихо в полум’ї багать.

Не повернеш минулого ніколи.
Й минулого кохання не вернеш.
Не загудуть вже мертві бджоли.
Даремно ти мене, кохана, ждеш.

Залиш мене. Ти вже раз залишала.
Ось просто так мене ти відпусти.
Чи хочу я, щоб ти мене кохала?
Мабуть, вже ні. Всі спалені мости…

---

Уже весна. Зими не буде.
Ну, буде – але десь, колись.
Усміхнені щасливі люди –
І радість ця летить увись.

Та небо ще похмуро гляне.
Немовби каже: “Не спішіть…”.
Загорнемо ми правду в глянець –
Аж Бог шепоче: “Не смішіть!”.

Пташки пісні сумні співають –
А нам в душі вже рай давно.
Майбутнього свого не знають
Оті, що все своє життя сприймають
Немов старе-старе кіно.

І я сміюсь назустріч сонцю.
Та погляд все ж іще сумний…
Ледь-ледь прочинене віконце –
В Європу шлях такий складний.

А тут москаль іще лякає.
І кнопка ядерна у них.
Дух справедливості витає,
Та голос розуму вже стих.

Весна надій і сподівання.
Планета в космосі летить.
Врятують світ Краса й Кохання.
Ну, а життя – всього лиш мить.

Хтось спалахне і вмить зотліє,
А хтось красиво проживе.
Ще ненароджений – зомліє,
Іще не вмерлий – прокляне.

… Уже весна. Зими не буде.
Ну, буде – але десь, колись.
Усміхнені щасливі люди –
І радість ця летить увись…

---

Мені від тебе вже не треба
Ні поцілунків, ні дзвінків.
Лечу приречено до неба
В сум’ятті Божому віків.

Усе в житті минає швидко:
Лиш народився – вже вмирай.
За горизонтом тьму не видно,
Ми бачимо лиш світлий рай.

---
 
Від кохання – солодкі спомини
І твої золоті слова:
“Я приїду до тебе на поминки,
Якщо буду сама жива”.

Помирає кохання заживо –
І немає йому вороття.
Смерті інших не зауважимо.
Цінувати не вмієм життя.

Більше плотських утіх – менше Бога.
Без кохання живе християнська любов.
І до неба все важче дорога.
П’єм вино, мов Ісусову кров.

Вік кохання короткий – я знаю.
В поцілунках минають роки.
Лиш здоров’я міцного бажаю
Й кришталевого щастя ріки.

… Від кохання – солодкі спомини
І твої золоті слова:
“Я приїду до тебе на поминки,
Якщо буду сама жива”…

---

Ми проґавили нашу вічність
На безмежній оцій землі.
Не вступити нам двічі до річищ,
Бо чужі ми всі тут, не свої.

Заколисує космос нас зорями.
Затуманить Чумацький шлях.
Над степами летить неозорими
Майбуття наш омріяний птах.

Перервала вагітність історія.
Не народить вже вдруге Любов.
Ми помилки земні все повторюєм.
Не водиця з жил ллється, а кров.

В нас немає минулого доброго.
Лиш воюєм за волю завжди.
Замість люду веселого й гордого
Бачиш погляд підступного ти.

Лиш шукаємо щастя за землями,
Де ніколи й ніхто не бував.
І пишаємось казками древніми,
Що у нас лютий ворог забрав.

Ми самими собою не будемо.
Їм не стати такими, як ми.
Ми історію в пам’яті згубимо
Й не напишем в майбутнє листи.

… Ми проґавили нашу вічність
На безмежній оцій землі.
Не вступити нам двічі до річищ,
Бо чужі ми всі тут, не свої…

---

Якось,
Коли тебе ще не було на світі,
А я кохав іншу жінку,
Ти з’явилася до мене уві сні.
А я ще здивувався:
Що, мовляв, ця жінка тут робить?
Ти вже тоді, ненароджена,
Поселилась у моїй голові та серці
Й дала знати,
Що обов’язково з’явишся у моєму житті.

Зараз,
Коли я тебе кохаю,
І ти це знаєш,
Я хочу, щоб ти з’явилася до мене хоч уві сні.
І щоб я не дивувався:
Що, мовляв, ця жінка тут робить?
Але ти не приходиш до мене – ні у сні, ні наяву,
Хоча поселилась у моїй голові та серці.
Може, це знак,
Що нам вже не бути разом у цім житті?

Потім,
Коли я тебе не кохатиму,
І ти це відчуєш,
То знову з’явишся до мене уві сні, зраджена й забута.
Я вже не здивуюсь:
Що, мовляв, ця жінка тут робить?
Я вже знатиму, що колись
Ти вже поселялась у моїй голові та серці.
Я знаю, 
Що ми недаремно з’являємось один одному у сні та в житті…

---

То дощ, то сонце… Сонце – й знову дощ.
Прийшли - із неба. І пішли – у небо.
Життя – таке коротке, що не знаєш,
Коли воно почалось і коли скінчиться.
І знов людина Богом на землі
Себе вважає, грішна і розпусна.
Життя забрати може, не мигнувши оком.
А Бог лиш випробовує на міцність нас.
Як важко істину засвоїти просту:
Життя не дав нікому – й забирать його не смієш.

“Життя безцінне”, - кажемо й не знаєм,
Що ціну за життя вже заплатили.
Нам дали шанс: потрапить в пекло а чи в рай,
Та змарнували шанс, не зрозумівши, що таке життя.
Яка ж вас мати народила, хлопці, 
Коли стріляєте в живу мішень?
Які вас вчителі учили в школі,
Що не засвоїли людську мораль?
Як жінка покохати вас могла,
Що не помітила диявола в людині?

Війна не має ідеалів та ідеологій.
Це просто купка збанкрутілих ідіотів
Так гроші заробляє на життях.
Молитви наші Бог сприймає мовчки.
На міцність випробовує Господь.
Чи здатні ми життя покласти за людину?
Чи знищити готові лиш за те,
Що хтось не так сказав і подивився косо й хижо?
… То дощ, то сонце… Сонце – й знову дощ.
Прийшли - із неба. І пішли – у небо…

---
 
Пробач мені, що я живу,
А ти – в Небесній сотні.
Я знаю, забирає Бог найкращих.

І знову повернувся дощ.
В душі спадала спека.
На небесах, здавалось, все спокійно.

Вони прийшли рубать калину, 
На клапті дерти вишиванку.
Релігія в них – автомат.

Молитися Кремлю і мавзолею,
А ще гидкому карлику-іуді –
Так вимирає нація імперська.

Це так мені в вухах дзвенить? 
Чи так набатно кличе Україна,
Щоб захистили її тіло й душу?

А ти піднявся у весь зріст,
Щоби прикрити Київ.
В майбутнє цілив снайпер.

В холодні губи тебе цілує
Не дівчина – старенька мати.
Минулого нема у неї.

У небі згасла зірка ще одна,
Що начертала у безсмертя шлях.
Ми йдем на схід. Тремти, Москва!

---
Чи я люблю тебе, не знаю.
Чи ще кохаю я тебе?
Душа летить собі до раю,
А тіло в пекло ще гребе.

Мені так боляче, одначе,
Неначе не моє життя.
Багато захотів, юначе.
Повів себе, немов дитя.

Вона ж цариця, королева.
Їй чоловіка подавай.
Із кролика не вийде лева,
А хліб – не завжди коровай.

Леліяти таких потрібно
Не раз у раз, а кожну мить.
А так ти виглядаєш дрібно,
Що хочеться аж вовком вить!

Її краса – це біль фантомний.
Це тіло, що безсмертним є.
Впади до ніг, раб непритомний, 
Який повітря їй псує.

За що ти взявся, о нікчемо?
Кого здолати захотів?
Не по зубах ця теорема.
Не вистачить любовних слів.

І ось тоді, коли змирився,
Бо зрозумів марноти суть,
Об стінку головою бився,
Щоб душеньку її збагнуть, -

Вона прийшла, шалено щира,
Сама в собі суцільний біль.
Прийшла просить у мене миру
І всипала на рани сіль.

Я вже не знав, що мав робити.
Усе, здавалося, мине.
Ну як такую не любити?
І не кохати як тебе?

---

Я заблукав в своїм коханні.
Зайшов не знати вже куди.
А може, спогади це ранні?
А може, погляд з висоти?

І все ж лечу сліпий, мов птаха.
Не зупиняйте мій політ!
“Вмер від кохання, бідолаха”, -
Сказала ти через сто літ.

Тоді кохання вже модерне
Запанувало на землі.
Навіки зникли жовч і нерви.
Сердець вогонь згорів в імлі.

Ввімкнув екран – кохана поруч.
Натиснув кнопку – згасло все.
У всесвіті – земний .
І космос спокій лиш несе.

Та ця любов космічна – штучна.
Давно кохання відцвіло.
Можливо, жити стане зручно.
Любовні драми – лиш в кіно.

А ми кохали – як востаннє.
Немов прощались навіки.
І почуття зів’яло раннє,
І цвіт віднесло до ріки.

Не смійся з нас, прошу, потомче!
І не порівнюй те, що є.
Безжальний час усе потовче.
Моє кохання – це моє.

… Я заблукав в своїм коханні.
Зайшов не знати вже куди.
А може, спогади це ранні?
А може, погляд з висоти?...

---

Ти в мене єдина. Остання.
Я ніжно шепочу тобі,
Що ти незбагненная тайна –
В огні не горить і не тоне в воді.

Твоє золотаве волосся
Тріпоче на моїй щоці –
Немовби пшениці колосся
У сиво-туманному молоці.

Я знаю: ти поруч, кохана,
Хоча ти за тисячу літ.
Ти завжди єдина. Жадана.
До тебе стрімкий мій політ.

І ми обіймаємось палко
У всесвіті грішнім оцім.
Щось бреше лукава гадалка
І каже: казенний жде дім.

Та наші серця вже в в’язниці.
І це добровільно, повір.
В твоєму полоні, в темниці
Сидить найгрізніший твій звір.

Схвильовано голову схилить
І руки воздасть до небес.
“Кохаю тебе, любий, милий”.
І я – найвірніший вже пес.

Ми двоє лише на цім світі.
Блукають сліпії роки.
Кохання щасливії миті
Із нами завжди – навіки.

… Ти в мене єдина. Остання.
Я ніжно шепочу тобі,
Що ти незбагненная тайна –
В огні не горить і не тоне в воді…

---

Уже зима на скронях поселилась.
І вуса в сніг занурились давно.
Та вчора ти мені приснилась.
Дививсь, немов старе німе кіно.

У ньому ми були такими молодими,
Що аж позаздрив сам собі.
Як швидко промайнули зими.
Як загубились ми в юрбі.

Це ж скільки літ уже минуло,
Коли востаннє цілувались ми?
Смертельним холодом війнуло.
Війнуло подихом зими.

А в юності лиш літо бачиш
І весни шепіт чуєш день і ніч.
Якби ти знала, що для мене значиш.
Якби ж вернути зустріч віч-на-віч.

Сім’я у тебе. Й в мене внуки.
І кілометрів заметіль.
Ти плачеш, знаю, від розлуки.
Й мене не відпускає біль.

Життя мине, як добра казка.
Добро перемагає Зло.
На все для нас є Божа ласка.
Разом нам буть не повезло.

В наступному житті зустрінемось з тобою.
Знов будем молоді, як і колись.
Одружимось, звичайно, ми весною.
Думки мої летять увись.

… Уже зима на скронях поселилась.
І вуса в сніг занурились давно.
Та вчора ти мені приснилась.
Дививсь, немов старе німе кіно…

---

І полетять в тривожну літню спеку
Мої розхристані думки.
А замість раю на землі ми маєм пекло
Й забутих мрій порожнії сумки.

Життя – це не чернетка, друже.
Все пишеш начисто, лиш висунеш язик.
Півлюдства ставиться байдуже
До тих, хто творчо мислить звик.

Чиї слова – Диявола чи Бога -
Народжуються в п’яній голові?
Удаль біжить стрімка дорога.
Ввижаються вуста твої.

Я жив для того, щоб тебе побачить.
Почути ніжний шепіт твій.
Все інше – тло, яке ніщо не значить,
Бо кожний день йдемо на бій.

Життя у смерті забираєм.
Здолаємо її колись.
Свого майбутнього не знаєм.
Мені ти кажеш: “Помолись”.

І я молюсь за Україну,
Степи, і гори, і поля,
Що перетворює в руїну
Осатаніла москальня.

Ми не останні на планеті.
Іще буятиме життя.
Колись у сивім Інтернеті
Знайдуть поезій каяття. 

… І полетять в тривожну літню спеку
Мої розхристані думки.
А замість раю на землі ми маєм пекло
Й забутих мрій порожнії сумки…

---


Ти не встигла сказати мені, що могла.
Не схотіла. Забула. Лінилась.
Смерть збирає свої урожайні жнива.
Ми без бою здаємось на милість.

Я соромивсь сказати: “Кохаю тебе…”.
Може, ти здогадалась, одначе.
Вітер душу між хмари несе
І співає щось щире козаче.

Боже мій, мало треба, аби
Не псувати життя найріднішим.
Ми ж, немов ті мерзенні раби,
Тишком-нишком забились у ніші.

Кожний має закуток і хату свою,
Ніби сам на планеті господар.
Можна виграть війну і загинуть в бою,
Бо життя свого сам ти володар.

Ти воскреснеш колись на скрижалях небес.
Справедливості марно чекати на світі.
Бреше ворог на тебе і з буди задрипаний пес.
Живемо на могилах зів’ялих вже квітів.

Намагаюсь ввібрати у себе усе,
Що не встиг, не зумів, не побачив.
Вітер душу між хмари несе.
Я собі й вам усім вже пробачив.

Може, й справді даремні слова?
Зашифровано все у краплині води.
Правду знає поважна і мудра сова –
І мовчить, щоб не кликать біди.

… Ти не встигла сказати мені, що могла.
Не схотіла. Забула. Лінилась.
Смерть збирає свої урожайні жнива.
Ми без бою здаємось на милість…

---

Ти була в вишиванці і джинсах.
Молода і красива. Вогонь!
І дивилися скоса старі:
Як, мовляв, так вдягнутись могла?

Не зажили ще рани на спині.
“Беркут” бив на Майдані жорстоко.
Ти вагітна була. Доньку вбили
Ці фашисти у лоні твоєму.

Чоловік під Слов’янськом загинув
Ще під час перемир’я дурного.
Все забрали у тебе фашисти,
Що з Москви в Україну прийшли.

В тебе сліз вже нема на обличчі.
Зачерствіла на вітрі душа.
Ті, хто гасла кричать, остогидли.
Задоволені ситим життям.

Цілувала ти в лоб чоловіка.
Він всміхався і в труні лежав.
Шепотіли старі. Ти не чула.
Ти хотіла забути усе.

Небо плакало. Дощ йшов сердитий.
І зіщулилось серце твоє.
Ти так Бога просила про щастя.
Та нікчемним вже стало життя.

А священик читає молитву.
Машинально ще хрестяться люди.
А тобі все здається, що зараз
Чоловік твій устане з труни.

Як кохались ви, ніби востаннє
Кожний день був для вас, кожна ніч.
Як вам заздрили подруги й друзі
І не вірили в чисту любов.

Про дітей як ви мріяли й внуків.
І про щастя для себе і світу.
І про радість вселенську від Бога.
Про здоров’я родини й батьків.

Всі живі. Тільки вас вже немає.
Чоловік твій у труні лежить.
І у тебе дітей вже не буде.
Без майбутнього житимеш ти.

Сонце вийшло з-за хмар ненадовго.
І замучилось плакати небо.
Лиш старі все дивились на джинси.
Вишиванці, мовляв, ой, не личать.

Ти стояла сумна і красива.
І ніхто воскресити не в силі
Твою донечку і чоловіка,
Душу й серце, що вмерли також.

Ти молилася Богові щиро.
Ні про що вже Його не просила.
Ти не знала, як житимеш далі.
У тобі уже вмерла любов.

… Ти була в вишиванці і джинсах.
Молода і красива. Вогонь!
І дивилися скоса старі:
Як, мовляв, так вдягнутись могла?..

---

Будь ласка, повернись до мене.
Хоча б у сні, не наяву.
Я ніжно пригорну до себе
Мою кохану, дорогу.

Не відпущу з своїх обіймів.
Вже будем разом навіки.
І оминуть нас грізні війни,
І ревнощі, й дурні думки.

Як мало тій людині треба.
Кохати і коханим буть.
Лише у щасті є потреба
І щоб про радість не забуть.

Спокус на світі є багато.
Не розплескай своє життя.
Щоб довго жили мама й тато.
Щоб чесним було каяття.

Щоб внуки радували щиро.
Щоби пишались ви дітьми.
Земля щоб повнилася миром.
І не було би щоб війни.

Не понесеш собі в могилу
Палаци, гроші, коханок.
Кохай єдиную любиму.
Танцюй свій праведний танок.

Неси свій хрест поважно й гордо.
І гідно покидай цей світ.
Щоб зупинити вражі орди
І перед Богом дать одвіт.

… Будь ласка, повернись до мене.
Хоча б у сні, не наяву.
Я ніжно пригорну до себе
Мою кохану, дорогу…


---

Від сьогодні ти вже заручена,
Мов закручена у спіраль.
Як божественно ти засмучена!
І з очей не зникає печаль.

Ці заручини – наче поминки:
Ані усмішки на лиці.
О, кохана, люблю ці родимки –
Ніби сонечка на щоці.

Ти батькам все ж не сміла відмовити.
Не кохаєш цього бугая.
Тепер душу твою поневолити
Хоче вся його грізна рідня.

Полетіли зі мною, сонечко,
В далі дальнії до небес!
Ось відчинене вже віконечко.
Скавулить вірнопідданий пес.

Все життя скутий він ланцюгами,
Немов раб, що за їжу живе.
Люди стали для нього катами.
Час зворотно у небі пливе.

Дві нещасні душі на подвір’ї.
Веселяться-гульбанять усі.
В золотому живеш Межигір’ї.
Та сумує лише твій сусід.

Я сумую, кохана, єдина.
Погляд твій затуманився вдаль.
І коли вже скінчиться ця днина?
І чому так майбутнього жаль?

… Від сьогодні ти вже заручена,
Мов закручена у спіраль.
Як божественно ти засмучена!
І з очей не зникає печаль…

---

Ти відвикнеш від мого голосу,
Від моїх телефонних дзвінків.
Не дозріти пшеничному колосу
Від розхристаності віків.

Ти убила мене, мов той снайпер,
В серце вціливши влучно моє.
І зварганить своє копірайтер,
Що моралі у душу плює.

Не зустрілися ми – й не зустрінемось.
Розійшлися в безмежжя шляхи.
Та нікуди від себе не дінемось,
Бо й дорослі – ми все ж дітлахи.

Це дитяче дивацтво – в природі.
У твоїй, у моїй, і у всіх.
Ген дитинства є в кожнім народі.
В нас дитячого повний є міх.

Ти силкуєшся бути серйозною
І назавжди від мене втекти.
Знаю, трошки ще будеш нервозною.
І стервозною будеш ще ти.

Паралельні шляхи не стикуються,
Хоч і є паралельні світи.
Наші душі ніяк не римуються.
В паралельному світі вже ти.

Ми зустрінемось десь в Задзеркаллі.
Будем іншими. Зараз – не час.
На любовному нашому ралі
Будуть всі – лиш не буде нас.

… Ти відвикнеш від мого голосу,
Від моїх телефонних дзвінків.
Не дозріти пшеничному колосу
Від розхристаності віків…

---

Скибка хліба, намащена медом.
Зверху – долька лимона.
По горло накрилась гарячим пледом
Моя поліська Мадонна.

Ти дивишся боязко, ніби востаннє.
Немовби втрачаєш мене назавжди.
Птахів щебетання сонячно-раннє
Удень змиває всі негаразди.

Я рвучко плед зірву з твого тіла –
І ти вся зіщулишся, ждучи удару.
Яка ти беззахисна, мов хмарка біла,
Не відчуваєш вогненного жару.

Беру на руки Боже творіння.
Тебе зацілую до млосного болю.
Сьогодні в нас тіла й душі воскресіння.
Гріхи я останні з тобою замолю.

Кохання змиває останні бар’єри.
Чуттєвості ріки заллють береги.
Досяг я любовного піку кар’єри.
Будь ласка, кохання моє збережи.

Зігрілась кохана – і страх вже зникає.
Ти сонячна відьмочка щастя. 
Кохання безмежне, кордонів не має.
І нам все на світі удасться.

А дощ за вікном і в душі не вщухає.
І сонця бракує серцям.
Поліська Мадонна так щиро кохає
Й готова молитись живим ще мерцям.

… Скибка хліба, намащена медом.
Зверху – долька лимона.
По горло накрилась гарячим пледом
Моя поліська Мадонна…

---

Як хочеться самотнім бути,
Щоб вже нікого не кохати.
Щоби тебе навік забути
І до Кохання не вертати.

Спокійно жити – не тужити,
Не думати про щось вселенське.
Всі почуття в собі убити,
Бо все ж життя не зовсім кепське.

Впіймати рибку ув озерці.
Засмажитись собі на сонці.
Щоб біль любовний не щемів у серці.
Щоб зайчик сонячний з’явивсь в віконці.

Не зачіпай мене, будь ласка.
Дзвінків і слів твоїх не треба.
Нехай хоч раз здійсниться казка.
Нехай спокійно відійду до неба.

Та й ти скоріш мене забудеш.
Потреб в розмовах вже не маєш.
Сама не знаєш, чи ти любиш.
Кохання іншого шукаєш.

Все, що зробила ти зі мною,
Колись до тебе повернеться.
Й суцільною уже тугою
Вся твоя радість обернеться.

Все, що забрала, не принесе
Тобі ні щастя, ні спокою.
О, королівно, о, принцесо,
Тож зжальсь, благаю, наді мною!

Але безжальна ти, одначе,
І знов до мене повертаєш.
Я чую, серце твоє плаче,
Бо знову ти мене кохаєш.

… Як хочеться самотнім бути,
Щоб вже нікого не кохати.
Щоби тебе навік забути
І до Кохання не вертати…

---

Я для тебе невелика втрата.
Ти кохаєш іншого тепер.
Це була публічна страта.
Я живий, але вже вмер.

Я для тебе став лиш епізодом.
Ти для мене – мало не життя.
Ти цілим командуєш вже взводом
Мужиків, що виють на буття.

Як усе щасливо починалось.
Та однакові твої слова.
Посмішки подібні роздавала.
Мудрою здавалась, мов сова.

Біль стає смішним, бо я вже знаю,
Що заручником я був твоїм.
Мабуть, я тебе вже не кохаю.
Ми на лінії вогню стоїм.

Важко я поранений коханням.
Легко з нього вийшла ти давно.
З іншим звечора до рання
Крутиш звичне ти кіно.

Що ж, бувай здорова! Знаєш,
Все, що скажеш ти тепер, -
В те не вірю. Лиш за себе дбаєш,
Я ж для тебе вже помер.

І смішним кохання теж буває.
І болючим, і сердитим теж.
Тільки ти, коханая, не знаєш –
Також від кохання ти помреш.

Хоч життя триватиме ще трохи,
Та раніш закінчиться любов.
І закохані й щасливі лохи
В твій капкан потраплять знов.

… Я для тебе невелика втрата.
Ти кохаєш іншого тепер.
Це була публічна страта.
Я живий, але вже вмер…

---

Спека висмоктує соки останні.
По тілу біжать ручаї.
Співають закохано пташечки ранні.
А люди байдужі ганяють чаї.

Природа приречено зачаїлась,
Немовби чекає на світу кінець.
Війна заклопотана. Ще не наїлась.
Їй сниться кривавий вінець.

Підемо з тобою до танцю, кохана.
Від смерті втікаємо ми.
Нащадки кривавого тюркського хана
Протриматись хочуть аж до зими.

Воліє брехати у космос Росія.
Заковтує підло Донбас.
І наша від прадіда щирого мрія
Ніяк не здійсниться для нас.

Нас знищити хочуть, зрубати коріння.
Щоб сліду не було зовсІм на землі.
Щоби не зродилось нове покоління.
Щоби Україна розтала в імлі.

Не маємо права вмирати сьогодні,
Допоки існує ця клята орда,
Допоки тримати ми зброю ще годні,
Мета в нас лише є одна:

Чужинців погнати в далекії далі.
Не сміють топтати нам землю вони.
Московське криваво-убивчеє ралі
Назавжди зупинять вкраїнські сини.

… Спека висмоктує соки останні.
По тілу біжать ручаї.
Співають закохано пташечки ранні.
А люди байдужі ганяють чаї…

---

“Як ти?” – запитала у тебе.
“Живий ще”, - мені відповів.
Молитва летить аж до неба,
До сущих у світі богів.

Благаю єдиного, Боже,
Щоб жив мій вояк, чоловік.
Звільнити Вкраїну він зможе.
Звільнити Вкраїну навік.

Багато, повір, нам не треба.
Лиш жити на власній землі.
Щоб дощ падав свіжий із неба,
Щоб щастя буяло в імлі.

Кохались щоб хлопці й дівчата.
Щоб діти були у батьків.
Сміялися щоб немовлята.
Не було згорьованих вдів.

Це ж так небагато, о Боже,
Прошу я у тебе тепер.
Війна більше хай не тривожить.
Юнак ні один щоб не вмер.

Можливо, мене Ти не чуєш.
Випробувань мало ще нам.
О, доле! Життями марнуєш!
Чи мало тобі людських драм?

У полі під небом лежали
Розтрощені долі людські.
А матері вдома не знали –
Синів що побачать в труні.

… “Як ти?” – запитала у тебе.
“Живий ще”, - мені відповів.
Молитва летить аж до неба,
До сущих у світі богів…

---

Безсонні ночі довгі, немов Чумацький Шлях.
Сувій думок розплутую повільно.
Повісивши сумління на іржавий цвях,
У часі й просторі себе я почуваю вільно.

Годинник цокає в кімнаті уночі.
Удень його не чути зовсім.
Від твого серця загубив ключі
Й живу на світі цім, нужденнім й босім.

А спогади все тягнуть вниз.
Минулого не спалиш у багатті.
Майбутнє підкидає хмиз.
Вмирають бідні та багаті.

І несподівано в чужі заносить сни.
В мої також вдираються нахабно.
Чуже з життя свого жени,
Хоча воно так кличе звабно.

Переплелось на світі все давно –
Добро і Зло, Брехня і Правда.
Керує світом все якесь лайно.
І вимирає благородна панда.

Палає схід в російському вогні.
Все більшає на світі вдів і сиріт.
На світі білому ми лиш одні.
І нині в космос наш останній виліт.

О Боже! Вимкни цю війну навік, 
Ці телевізори, москальськії новини!
Вже народився мудрий чоловік.
Він не дозволить Україну брать на кпини.

… Безсонні ночі довгі, немов Чумацький Шлях.
Сувій думок розплутую повільно.
Повісивши сумління на іржавий цвях,
У часі й просторі себе я почуваю вільно…

---

І сніг колись білішим був,
Й вода була мокрішою.
Твій поцілунок не забув,
Хоча ти стала іншою.

З тих пір пройшли уже роки,
Вже й внуки підростають.
І постарішали думки,
Що спокою не знають.

Колись світ кольоровим був.
А нині – чорно-білий.
Твій поцілунок не забув –
З морозу зледенілий.

А потім губи я зігрів
В солодкий поцілунок.
Усмішку лагідну зустрів
І теплих слів пакунок.

Слова всі перейшли у сни,
Тоді ще кольорові.
І наші підросли сини.
Аби були здорові!

Співали веселіш пташки
Колись в моїм дитинстві.
Цікавіші були книжки.
А нині – все на вбивстві.

І поцілунків вже таких
Ніколи не відчую.
І радощів простих, земних
В уяві не малюю.

… І сніг колись білішим був,
Й вода була мокрішою.
Твій поцілунок не забув,
Хоча ти стала іншою…

---

Відболіло літо, осінь задощила.
Защеміло в серці відчуття біди.
Ти вже не зі мною, хоч і далі мила.
Не знайду ніколи вже твої сліди.

Над землею небо нависає грізно.
Нам з тобою разом не судилось буть.
Обійму я міцно, поцілую ніжно.
Ти ж мене, кохана, прошу, не забудь.

Ми з тобою, мила, осінь полюбили.
Це була кохання незабутня мить.
Ти мені казала: “Ми навіки, милий!”.
Нам тоді здавалось: будем разом жить.

Відчуття нещастя в серці зародилось.
І дощі осінні холодом січуть.
А на світі білім вмить усе змінилось –
І роки кохання геть від нас ідуть.

Поселились в серці туга і неспокій.
Завиває вітер у нічній пітьмі.
А в очах коханих бачу німий докір.
А в очах читаю: милий, буть біді.

Осінь плаче тужно, мов мале дитятко.
Заспокою милу піснею дощу.
Ти заснеш смиренно, миле ангелятко.
Я тебе нікуди вже не відпущу.

Я прокинусь зранку – а тебе не буде.
Жовте листя сумно падає з дерев.
Це осіннє щастя серце не забуде.
Та змиривсь зі смертю войовничий лев.

… Відболіло літо, осінь задощила.
Защеміло в серці відчуття біди.
Ти вже не зі мною, хоч і далі мила.
Не знайду ніколи вже твої сліди…

---

Я ще повернуся на землю дощем.
І снігом сюди повернуся.
Лиш ти не відчуєш солодкий цей щем,
Бо в тебе я вже не влюблюся.

Заплаче матуся іще не одна
Над тілом убитого сина.
Ми чашу гірку цю доп’ємо до дна.
І все-таки встоїть моя Батьківщина!

Російські фашисти знайдуть свою смерть
Під зоряним небом Донбасу.
Двохсотим вантажем, наповнені вщерть,
Поїдуть машини у Рашу.

А мами російські у хлопців теж є.
І виплачуть очі до скону.
Чужого не треба – бороним своє.
За волю – від Сяну до Дону!

Чекаєш, допоки ми прийдемо в Кремль,
Убогий фашист Ліліпутін?
Ти сієш в Європі жахіття і смерть.
Та здохнеш, паскудо, син сукін!

Це наша земля, українська земля. 
І ми захищаєм Європу.
Фашисте російський, ти згинеш, мов тля,
Й загубиш свою Азіопу.

Російській імперії крах вже прийшов. 
Ічкерія вільною стане!
З мечем в Україні ти смерть тут знайшов.
За волю й Росія повстане!

… Я ще повернуся на землю дощем.
І снігом сюди повернуся.
Лиш ти не відчуєш солодкий цей щем,
Бо в тебе я вже не влюблюся…

---

Я багато кохав.
Це не гріх, це не гріх.
Гріх – коли не кохаєш. Я знаю.
Вже не листя паде –
Перший сніг, білий сніг.
Перед смертю я знову кохаю.

Замело вже давно
Всі до щастя сліди.
А я вперто іду по дорозі.
Не шукай ти мене,
Вслід за мною не йди.
Лиш встрічай на своєму порозі.

А якщо не прийду,
Загублюсь у світах –
Значить, втратив в пітьмі я дорогу.
Десь минуле моє
Ти знайдеш в молитвах.
Не побачив я смерті з-за рогу…

---

На самоті з собою,
Ув урвищі віків
І вічність зупинилась в часі.
З минулого давно
Не жду твоїх листів.
Лиш хмари закружляють в вальсі.

Так холодно мені.
Із серця цідять кров.
Я бачу вже майбутнього дороги.
Десь тліє в далині
Маленька ще любов.
Вже кличуть нас до себе боги.

Я взяв – і полетів.
Лиш крила сумно склав.
Буть ангелом в душі – нестерпно.
Ніхто ще не любив.
Ніхто ще не кохав.
І в пам’яті сумління все затерпне…


---

Мене у сні кусали собаки.
Вони здорові були, як коні.
А потім бачив: скакали макаки.
Лиш ранок розвіяв кошмари ці сонні.

А потім мене ще змія кусала.
І ти сміялась, немов божевільна.
Дитина солодко груди смоктала,
А мати щасливо ридала, що вільна.

А потім хмари на землю упали.
І сонце вмить зникло, ніби не було.
Так мало щастя з тобою ми мали.
І навіть це ти уже забула.

---

Щастя, мабуть, пам’ятати не треба.
Якщо воно було, то вже пропало.
Навряд чи виникне в тебе потреба
Вернутись до того, чого було мало.

Вперед ми лиш дивимось, мов навіжені.
Минуле, їй-Богу, уже не цікавить.
Роки промайнули, мов пси ті скажені,
І їх навіть всує ніхто не похвалить.

В думках про минуле мене вже немає.
Що рано почалось – то швидко скінчилось.
І лиш Господь Бог достеменно це знає,
Що зникле усе нам колись та й наснилось.

---

Не клич мене. Тебе я вже не чую.
В кохання-шмату витерла ти ноги.
Між зорями я вже мандрую.
Далекі вже мені твої тривоги.

У світі паралельному кохання
Простіше набагато все і щиро.
Нема тут довгої розлуки і прощання
Й не пахне смертю, мов дурманом, миро.

Я з зір далеких вже тебе не бачу – 
Людей і землю так сховали хмари.
Радій за мене, бо я вже не плачу, –
Спокійно лиш сприймаю Божі дари.

---

Не зустрілися ми на цій грішній землі.
Нам нема вже про що говорити.
Я розтанув сьогодні у ранній імлі.
А тобі ще зоріти й зоріти.

Твого тіла тепло я з собою забрав.
У долонях хай ніжно хлюпоче.
Жаль, що мало кохання зазнав.
Та життя і багато не хоче.

Вже світанки давно відцвіли, 
Мов в тумані казкове весілля.
Як захочеш – спитай у імли,
Де закопане в землю чар-зілля.

---

Життя – це дар. Та розумієш так,
Коли вже пізно щось змінити.
Повзеш назад, немов той рак,
А міг щасливо в світі жити.

Радіти кожному ти дню
Приречений був, любий друже.
І оду величі життю
Співать щодня, мій славний муже.

Лиш ти прийшов – і вже ідеш.
Нема потреби далі жити.
А потім півмільярда років ждеш,
Щоби вже байдиків не бити.

Та пам’ять при народженні зника.
При смерті теж щезає вдруге.
І правди суть людина уника.
Не спертись на плече чиєсь упруге.

Прийду я знов крізь хмару літ –
Зустріти щоб тебе нарешті.
Ти привітаєш мій приліт
Й зрадієш швидкоплинній смерті.

Блукатиме в пітьмі душа.
Шукатиме собі подібних.
І знов в політ вона руша,
Бо не знайшлося рідних, гідних.

Я погляд твій закарбував.
Мені так спокійніш на серці.
А те, чого я ще не знав, –
Лежить собі на самім денці.

Я чашу вип’ю всю до дна
І проковтну твої образи.
В моїм житті ти лиш одна.
Мов квітка – без води і вази…

---

Заколишу тебе, мов дитину,
І полину думками у рай.
Разом будемо ми до загину.
Ти про це, моя милая, знай.

Душу я тобі вже розтривожив.
Серце в грудях, мов дзвін, гучно б’є.
Мов конячку, тебе я стриножив.
І гніздечко коханая в’є.

Та прокинувся я у тривозі.
Зорі ясно світили з небес.
Коні мирно паслись при дорозі.
Лиш один, що у яблуках, щез.

Ти його осідлала, підступна.
І помчала у дальні далі.
А до мене прийшла вже наступна.
Хай сховаються різні Далі.

Я триножить тебе вже не стану.
Волю повную дам я тобі.
Як в обіймах я з іншим застану –
Зробиш гірше сама лиш собі.

Знову сон аж під ранок десь зморить.
Повернулась колишня моя.
Щось спросоння до мене говорить
З неба ясного пізня зоря.

---

Я б так хотів, щоб ти мене кохала
І жить без мене не могла.
Або щоб взагалі мене не знала,
Без мого обійшлась тепла.

Я б так хотів тебе поцілувати,
Щоб на землі розцвів вже рай.
Чи краще все ж тебе не знати?
І ти про мене теж не знай.

Коли ми випадково стрілись
В твоєму чи моєму сні,
Нам любощі майбутнього наснились
Не знаю вже в якій весні…

---

Будьмо разом до скону й загину,
Поки смерть не розлучить всіх нас.
Ноги довгі за плечі закину
Й побіжу доганяти я час.

Він прудкіший за думку людини.
Наздогнавши його, не помреш.
Біжимо! В милі струджені спини.
Час втікає, а ти лиш повзеш.

Він сміється над нами, дурними.
Виклик часу – суєта суєт…
Та не здатен він стримати рими.
Бо лиш часом керує поет.

---

Ми народились на одній землі,
Та в паралельних світах живемо.
Для мене кохання – святе.
Для тебе – забавка смішна.

Ця родимка ніжна на правій щоці –
Мов знак, щоб забути про все.
Світи паралельні плодяться, мов кролики, -
І родимки теж у красивих жінок.

Я очі заплющу й нічого не бачу.
Але ти існуєш, я знаю про це.
В твій світ паралельний потрапити хочу.
А ти в мій так просто заходиш уже…

ЗАПОВІТ ШЕВЧЕНКА

Як важко дихати. А ще ж бо не старий…
Та щось стискає груди до нестями.
Немов летиш у прірву – і востаннє
Ще дивишся на божевільний білий світ.

Немає сил, щоб витримать наругу.
Неначе змовилося все проти мене.
Слова читають, але їх не чують,
Лиш глупу похвалу мені співають.

Сміються, що пророчу Україні
Я смерть в огні, неславі і прокльонах.
Я й сам не знаю, звідки це у мені взялось.
Немовби хтось водив рукою на папері.

Е, ні! Брешу. Наснилось це мені.
Й вогонь наснився у лиху годину.
Ніяк не міг прокинутись тоді.
Пашіло тіло. І душило горло.

Це знак мені був з неба. Я вже знаю.
Але чому? Щоби і після смерті
Не знала спокою моя душа,
Бо час назад не потече ніколи?

Я увібрав в собі весь біль і всі страждання,
Минуле, сьогодення і майбутнє.
Та за життя не витримать такого –
А після смерті й поготів.

Немов знущався Бог, що в Нього я не вірив, -
Лиш у важкі хвилини кликав на підмогу.
Невже настільки грішний я, що правду про Вкраїну
В мої вуста мені Він вклав?...

ОСІННЯ НОСТАЛЬГІЯ

1

Лихі часи тепер настали.
Немає правди на землі.
Та ж ми також раніше знали,
Що москалі – то люди злі.
Уся історія московська –
Брехня і кров, убивства, смерть.
В хохлів же – пика угодовська,
І йшло у нас все шкереберть.

Героїв було в нас чимало,
Та й зрадників до біса теж.
Дитя вкраїнське те всмоктало –
Тож маємо біду без меж.
І покручі вже нами правлять,
Нема спасіння всім від них.
Народ обіцянками бавлять
І лижуть ворогів лихих.

А ми такі невдячно Божі,
Готові вірить будь-кому –
Замість того, щоб на сторожі
Стоять й не пропустить чуму.
Радієм крихтам з барських столів.
І на колінах стоїмо.
Ніяк з москальської неволі
Не вирвемось й не скинемо ярмо.

2

Світало. Я вже й не згадаю,
Чи спав в ту ніч, чи лиш дрімав.
Мабуть, що спав. У сні блукаю.
Дитинства мого бачив став.
Либонь, сміявся, бо дружина
Все штрикала мене в ребро.
Я тішився, немов дитина,
І не хотів гострить перо.

Але якщо за це вже взявся,
Щоб словом розбудить людей,
То краще з цим уже не бався,
А бавишся – щезай з очей.
Бо слово – ще гостріш, ніж зброя
В руках умілих і вустах.
Не від коня упала Троя –
Безпечність погубили й страх.

Усе, що діється на світі,
Було і буде ще колись.
Побач слова, у мотлох вдіті,
І знакам Божим ти молись.
Немає вищого наймення,
Ніж буть Поетом на землі.
Немає кращого учення –
Слова ніж Божі золоті.

Якщо Поет – то лиш від Бога.
Як віршомаз – від Сатани.
Нам стелиться одна дорога –
Прийдуть туди хлопи й пани.
Слова від куль також вмирають,
Від зрад, нечесності, підлот!
Невимовлені, та вже знають:
За них в весь ріст ідуть на дзот.

Мов шаблею, слова стинають.
Від них сивіють завчасу.
А матері від слів ридають,
Пускають гіркую сльозу.
Від слів ростуть зірки і пуза,
Регочуть смертно вороги.
Нема страшніш, ніж слів обуза,
Мов повінню розмиті береги.

Та руйнівним є лиш мовчання,
Коли все ясно і без слів.
Це ворогів глухе сичання,
Байдужий опір баранів.
Поет мовчить – це значить скоро
Поглине нас усіх біда.
І Україна, ненька хвора,
Навіки згине без сліда.

Нам би Шевченка зрозуміти.
Франка би вивчити завіт.
Та ми немов наївні діти,
Хоча нам вже багато літ.
Не вчить історія нічому.
Бредемо у полоні слів.
Втовкмачуємо щось німому
І обираємо ослів.

Живе людина дуже мало,
Щоб мудро вмерти на землі.
Їсть звично житній хліб і сало,
Без сліду щезнуть щоб в імлі.
І лиш поет могутнє слово
Залишить, як безцінний дар.
Тож не вмирай, вкраїнська мово!
Тоді не раб вкраїнець – цар!

3

Вже застигла земля
Від снарядів і бомб.
Вже птахи відлітати не хочуть.
І відірветься щастя
Малюсінький тромб.
І гадючі нас нерви лоскочуть.

Все завмерло на мить.
Лише смерть не дріма –
В вічнім пошуку жертв вона ходить.
Зупинилось усе.
І природа німа.
В часо-просторі щось колобродить.

Нам немає куди
Вже з тобою спішить,
Бо життя зупинилось в польоті.
Десь далеко є рай,
А ми в пеклі живем,
І поклони б’ємо ми сволоті.

Ми забудемо все
В поцілунку п’янкім.
Забуття все ж так швидко минає.
Ми будуємо щастя
Й будуємо дім.
Що з цим буде – людина не знає.

Осінь тепла іще.
Завтра будуть дощі.
Ностальгія за миром брутальна.
Ми закинули щастя
Й кохання в кущі.
І ця осінь, можливо, остання.

4

Людина живе на світі і нічого не може зробити,
Аби щось змінити. Вірніше, їй здається,
Що вона змінює природу чи порядки в сім’ї,
Що всі її слухають і роблять так, як вона скаже,
Але насправді вона безсила і перед природою,
І перед обставинами. Про що вже тут казати,
Якщо людина навіть не здатна зупинити смерть,
Хоча так довго живе на землі, що просто зобов’язана
Була вже навчитися це робити, а не ледарювати.
Колись, мабуть, життя однієї людини було довшим,
І вона встигала пізнати все. А вмирала не тому,
Що не могла зупинити смерть, а просто їй
Уже ставало не цікаво жити на білому світі.

У житті кожної людини настає такий час,
Коли вона розуміє, що життя закінчується,
Але нічого не можна зробити, щоби зникла смерть.
Звісно, за інерцією ще можна прожити багато років.
Тоді буде здаватись, що ти втікаєш від смерті.
Але насправді смерть і не збирається наздоганяти тебе,
Бо все йде по колу: ти вийшов з однієї точки –
І в ту точку неодмінно повернешся.
Від смерті не можна втекти, як не можна
Втекти від самого себе чи скочити вище своєї голови.
Ми часто життєві аксіоми доводимо як теореми,
Дурячи самих себе і запевняючи всіх у власній геніальності.

Життя набагато простіше, та ми його постійно ускладнюємо.
Людина на землі вже давно перетворилась на атавізм –
Як апендицит, який потрібно вирізати, аби не вмерти.
Ми вирізаємо людей, аби самим залишитись на землі,
Бо розуміємо, що нам стає затісно на клаптику планети.
Мальтус був ще тим альтруїстом, який не розумів,
До чого можуть призвести його філософські розумування.
Людина виявилась ні розумною, ні дурною,
Бо навіть дурень уміє захищати життя,
Якщо відчуває небезпеку. Розум став атавізмом у житті.
Ідеології, релігійні вірування, раси й соціальний стан –
Не такі вже й різні на тлі одноманітної людини,
Яка вбиває собі подібних, щоби підкреслити власну смертність.
Вона просто не має часу думати про безсмертя.

5

Я до тебе уже не повернусь.
Лиш, можливо, хіба що у снах.
Безіменний, у братській могилі
Я безформенний тихо лежу.

І коли я вознісся на небо,
То побачив, що з бранного тіла
Мало що там від мене лишилось.
Не душа – а якесь решето.

Добре, мамо, що ти не побачиш
Кусень м’яса, що з мене зостався.
Бо побачити це – й залишитись
Живим неможливо…

В Іловайськ ти також не приїдеш.
Твоє серце ледь б’ється, ледь б’ється…
На могилу не прийдеш до мене,
Бо немає моєї могили.

Богу молишся, просиш спасіння
Для своєї дитини – для мене.
Я сміявся, бо був атеїстом –
І на небо полинув неждано.

Лиш в останню секунду життя
Осягнув я всю велич небесну
Тому й грішного тіла мого
Бог залишити просто не міг.

Можна все пояснити на світі –
Лиш би знати закони всі Божі.
Бо ніщо у ніщо не зникає,
Із нічого в нічого не родить.

Я дивлюся на тебе, матусю,
І у Бога прошу я для тебе
Смерті легкої й вічного миру,
І спасіння твоєї душі.

Вже веселка на небі заграла.
Наші душі зустрінуться скоро.
Сонце й Місяць обіймуться радо –
Половинки зійшлися докупи…

---

Все передбачено і обліковано
В минулому і майбутті.
І щастю всупереч підковано
Вже в потойбічному житті.
У сьогодення мало логіки,
Бо скуті разом простір й час.
І збожеволіли вже навіть стоїки,
І філософія померла в нас.

Не розберемось у власних нутрощах.
Де нам до зір здійснити політ!
І звинувачуємо в труднощах
Когось чужого багато літ.
І лиш коли залишається в жмені
Повітря нам на цій грішній землі,
Ураз розуміємо, щирі й блаженні,
Що без покаяння розтанем в імлі.

Бо так і не стане нам хисту й наснаги
Священику скупо сказати про все.
Коли за життя ти не маєш відваги –
То в Космос тебе і без неї несе.
Самому собі ти не здатний зізнатись,
Що міг буть щасливим у вічності снів,
Радіти життю, до нестями кохатись,
Любити людей, як дочок і синів.

І щастя завжди під твоїми ногами,
Лиш треба нагнутись й підняти з землі.
І долю твориш лиш своїми руками.
І думки приходять тоді неземні.
Змирися із тим, що чернетки не буде.
Життя лиш намарно своє загубив.
Страждань твоїх й намірів Бог не забуде,
Бо все-таки вірив у тебе й любив…

---

Заблокував сторінку у Фейсбуці –
І вже нема людини на землі.
Які ж наївні, злі і куці
Думки щезають ув імлі.
Втікаємо від тих, хто з нами,
Але ж від себе не втечеш.
Поет живе віршами й снами,
А Всесвіт все ж не має меж.

Морально голі ми і босі.
Живем в передчутті війни.
Не зрозуміли ще і досі:
У Всесвіті єдині ми.
Повітря вистачить і неба,
Землі і хліба, щастя теж.
Лише любові всім нам треба,
Вселенської Любові, що без меж.

Нема різниці, білі ми чи чорні,
Чоловіки-жінки – всі люди на землі.
Снують у мозку лиш думки моторні –
Злі, заздрісні, великі і малі.
Вождь хоче мислити глобально,
А грішний, Боже, чоловік.
Коли вже зможемо морально
Прожити свій недовгий вік?

Все менше й менше в світі є кохання.
Все більше й більше про війну думок.
Планета наша – це земля остання.
Людина ж – Друг, Товариш, Бог.
Заблокував сторінку у Фейсбуці –
І вже нема людини на землі.
Які ж наївні, злі і куці
Думки щезають ув імлі.

V. ВІРУС КОХАННЯ

---

Переселилось в паралельний світ
Моє кохання сірооке.
Лиш інколи передає привіт
У це життя, банальне і жорстоке.

Завихрились думки у чорную діру.
Розлуку витримать не годне серце.
Я Місяцем вночі зійду,
Щоб роси випить натщесерце.

Прибило вітром щастя до землі.
Нема вже що тобі сказати.
Ми в старості – мов діти ті малі.
Та десь навіки зникла мати.

---

Вже не плаче душа. Сльози вітер зсушив.
Я здушив тебе ніжно в обіймах.
Ніби жив і кохав. Але ніби й не жив –
Воював на можливих всіх війнах.

Я по зорях у небі рахую свій вік.
Ніби ще десь з мільйончик лишилось.
Незбагненний для Бога оцей чоловік.
Чи то Богу лише все наснилось?

У коханні не може програти ніхто.
Переможці усі, що б не було.
В світлім плащику ти. Моє чорне пальто
Руки змерзлі твої вже забуло.

---

Уже нема на світі суєти.
Вже заспокоїлось усе в гордині.
Якби ж то не з’явилась ти –
Життя б, мабуть, померло нині.

Я був би стертий вже в космічний пил,
Якби не усмішка твоя разюча.
Мені б не вистачило жодних сил
Вже далі жити, хоч земля родюча.

На відстані півподиху  весни
Нема спокою, як немає щастя.
Ти повернись у ніжні сни -
І все тоді мені удасться.

---

Сніги вже пам’ять замели,
Схололе серце не зігріли.
У бездуховність завели
Ті, що від крові не зімліли.

Для них війна – ґешефт і зиск.
Що їм людське життя чужеє?
Лиш грошей відчувають тиск.
Не маєш совісті, юдеє?

Розтане сніг, прийде весна
І відійде війна у пам’ять.
І будеш щастям ти красна.
Мене до тебе знов сни манять.

---

Я кохати тебе перестану – 
Лиш нарешті мене покохаєш.
Бо не стерплю я більше обману.
Ти натуру мою добре знаєш.

Зійде сніг, і весною повіє.
Так захочеш зі мною зустрітись.
І життя щиро сонцю зрадіє.
Буде серце шаленеє битись.

Лиш мені буде гірко і сумно,
Бо кохання помре на світанні.
Закопають у землю те трумно
Й хрест поставлять на нашім коханні.


ВІРУС КОХАННЯ

Т.С.

Уже зима все забілила.
Усі стежини замела.
Та пострічалась мені мила.
Мене у весну завела.

Вірус Кохання
Нас вразив неждано.
Вірус Кохання –
Це назавжди.
Вірус Кохання –
Я хочу, жадана,
Щоб були разом
Я та плюс ти.

Нас розлучити смерть не зможе.
Душа готується в політ.
Нехай ніщо нас не тривожить
Іще багато дуже літ.

Вірус Кохання
Нас вразив неждано.
Вірус Кохання –
Це назавжди.
Вірус Кохання –
Я хочу, жадана,
Щоб були разом
Я та плюс ти.

Собою ти весь світ закрила.
Потрапив я в полон навік.
З’явилися у мене крила.
І я вже Бог – не чоловік.

Вірус Кохання
Нас вразив неждано.
Вірус Кохання –
Це назавжди.
Вірус Кохання –
Я хочу, жадана,
Щоб були разом
Я та плюс ти.

---

Мені нема про що з тобою говорити,
Бо ти прийшов мене убити.
Даремно кажеш, що мені ти брат –
Ти кат, москалю, ти одвічний кат.

В крові твоїй лише убивство.
Будь проклятий – моє презирство!
Оце нам трапився сусід.
А щоб загинув ти й твій слід!

Допоки Кремль не згине у руїнах,
Не буде миру у країнах.
Не буде правди на землі - 
Планета зникне ув імлі.

А твої прихвосні собачі,
Немовби ідоли незрячі,
На згарищах війни танцюють
І стогону землі не чують.

Та хто з мечем до нас прийде –
На муки в пекло відійде.
О, Боже, збережи Вкраїну,
Не допусти смертей й руїну!

А над Дніпром – Шевченка дух.
Дністер кипить, і Збруч, і Буг.
Єдині ми в своїй борні,
За честь і славу на війні.

Благословенним буде мир
І проклятим кривавий вир.
За внуків наших майбуття
Ми віддамо своє життя.

… Мені нема про що з тобою говорити,
Бо ти прийшов мене убити.
Даремно кажеш, що мені ти брат –
Ти кат, москалю, ти одвічний кат…

---

Я чужий тобі, і ти це знаєш.
Ти мене давно вже не кохаєш.
Посивіло все і одцвіло
І в минуле загуло.

Лиш “привіт”, “як справи?”, “може бути” –
Щоб мене назавжди не забути.
Лиш коли нудьгуєш – то згадаєш,
Та зустрітись навіть не жадаєш.

Згасло в полум’ї кохання.
Не відродиш почуття й бажання.
Хочеш здатися собі щаслива,
Та сумна й нещасна моя мила.

Чоловік, якого ти кохала, -
Ой, не той, його ти і не знала.
На душі у тебе гірко.
Лиш по ночах світить твоя зірка.

І зове тебе кудись, і манить.
Хоч у снах новий хтось звабить.
Розчарована, не віриш у кохання,
Щоб було і звечора, і зрання.

Та воно, твоє лише, блукає,
Хоч серденько цього ще не знає.
І прийде воно, прийде зненацька,
Щастя принесе багацько.

Будеш ти іще щаслива,
Як колись зі мною, моя мила.
Та мене не буде на цім святі.
Будьте добротою ви багаті.

Хай вам усміхнеться доля,
Щоб не знали ви ніколи горя.
Та мене, будь ласочка, не згадуй.
Лиш свого коханого ти радуй.

… Я чужий тобі, і ти це знаєш.
Ти мене давно вже не кохаєш.
Посивіло все і одцвіло
І в минуле загуло…

---

Не питай, чом рано посивіла.
Бо не маю мужа, овдовіла.
Чоловік загинув на Донбасі,
До якого москалі так ласі.

Захищав він неньку-Україну,
Та потрапив на ворожу міну.
По кусочках тіло ’го зібрали,
В цинкову труну запакували.

Чоловічку мій, Васильку, муже,
За тобою я сумую дуже.
Як мені тепер без тебе жити?
Залишається лише тужити.

Двох соколів маємо, синочків.
Підростає в нас красуня-дочка.
І сини людей йдуть боронити,
За батьківську смерть помстити.

Мій Васильку, сліз уже не маю.
Смерті ворогам бажаю.
Хай нам мир дадуть і спокій.
Внуки щоб жили ще многі роки.

Теж піду Вкраїну боронити,
Бо рабам не можна в світі жити.
Ми самі, ніхто нам не поможе.
Вся надія лиш на тебе, Боже.

На могилу я до тебе ходжу.
Донечку маленьку воджу.
Плачемо і думаєм про тебе,
І шлемо молитви аж до неба.

Захисти нам, Боже, Україну!
Не дамо зламати ми калину.
Ворогам Вкраїну не топтати –
Каже це своїм синочкам мати.

… Не питай, чом рано посивіла.
Бо не маю мужа, овдовіла.
Чоловік загинув на Донбасі,
До якого москалі так ласі…

---

Цілую очі твої чарівні,
Немов п’ю воду із джерела.
Дістану зірку моїй царівні
І в небо візьму на два крила.

Цей простір, рідна, лише для тебе.
І музика небес луна.
Я пригорну тебе до себе,
Моя єдина, рідна і одна.

Зустрів тебе я пізно. Так буває.
Це подарунок долі і небес.
У серці музика лунає.
І страх, одвічний ворог, щез.

Одні на світі ми із тобою.
В житті минулім стрічались вже.
І будь, кохана, завжди зі мною.
Нехай нас щастя у світ несе.

Крізь хмари й зорі у космос лине
Кохання пісенька неземна.
Навіки ненависть застигне.
І злість, і заздрість нас омина.

Пройдуть роки, я тебе залишу.
Тобі ще довго на світі жить.
Мою кохану у снах колишу.
Минає щастя моє, мов мить.

Ти спи, кохана, я подивлюся,
Як усміхаєшся ти уві сні.
За тебе тихо я помолюся
І поцілую уста чарівні.

… Цілую очі твої чарівні,
Немов п’ю воду із джерела.
Дістану зірку моїй царівні
І в небо візьму на два крила…

---

Злодюжки! Вкрали Крим мені.
І кажуть, ніби православні.
“Осанну” піють Сатані,
Йому складають славні.

Тепер відрізати Донбас
Москалики захтіли.
І Андрухович-Фантомас
В “десяточку” поцілив.

О горе всім, хто каже нам,
Що любить Україну
Й дає неситим москалям
Перетворить в руїну

Шевченка землю, і Франка,
І Лесі Українки.
Душа в тих нелюдів марка.
Спитають хай у жінки,

Що відправля на фронт синів
Й не знає, чи діждеться.
За Суми, Вінницю і Львів
Її потомство б’ється.

Неситий Путін аж ніяк
Наїстися не може.
Напав на нього переляк.
Врятуй Украйну, Боже!

Боїться Карлик із Кремля
Моєї України.
Та згине ця потворна Тля
На радість всім країнам.

Ми будем вільні на землі,
І радісні, й багаті.
А зараз маєм бути злі,
Щоб захистити хату.

… Злодюжки! Вкрали Крим мені.
І кажуть, ніби православні.
“Осанну” піють Сатані,
Йому складають славні…

---

Останнє перед постом весіллЯ.
Піпікають машини ще здаля.
Сидить сердита наречена.
Мовчить насуплений жених.
В передчутті біди затих.
І теща трапилась скажена.

Малий би, може би, і втік,
Та ніби хтось його та й врік.
Прикув навіки до сімейки.
Зі всіх сміється перший дружба:
Мовляв, навіщо тобі нужда
Вступати на подружні рейки?

Мала на нього глип і глип.
На неї дивиться він вглиб
І ніби мовчки роздягає.
Їй погляд хтивий до душі.
У серці вже звучать вірші.
Та відступу назад немає.

А за кермом старий водій.
Він свідок багатьох подій.
Шкода йому малу й малого.
Знівечили собі життя,
Бо не кохались до пуття,
А лиш гнівили мам і Бога.

Мала вагітна, і живіт
Продовжить скоро їхній рід.
Казали, ніби хлопчик буде.
У церкві присяглись кохати,
Перелюбів вовік не знати, 
Аби клятвИ усі забути.

… Присниться же таке на ніч.
І кину вірші я ці в піч.
А ви мені здорові будьте
І писанину цю забудьте…

---

Ми пили вино й заїдали цитриною.
Воно було терпким і трішки гірчило.
А потім мене ти катала машиною
І всім усміхалася щиро та мило.

Ми аж до світанку з тобою кохались.
І час зупинився в конкретному місці.
А потім ми спали і обіймались,
І були щасливі у нашому місті.

Ти їздиш вже з іншим на своїй машині.
І всім усміхаєшся щиро та мило.
Я знаю, з тобою у цьому не винні.
Лиш винне вино, що так трішки гірчило.

---

Вони ішли - старі, мов динозаври,
Що мали вимерти давно.
Уже позаду почесті і лаври -
І чорно-біле лиш кіно.

За руку, мов школярика, бабуся
Вела напівсліпого дідуся.
Я їм в сини, мабуть, годжуся -
І перевага в цім уся.

Він на ціпок спирався твердо,
Ішов, немов на ешафот.
Мені здалося, що він жертва,
Яка загине вже от-от...

Та раптом усмішка небесна
Осяяла його вуста.
Заплакати хотілось, чесно...
Бо доля в нас така пуста...

А він, немов трибун, владика,
Ішов спокійно до небес.
Буяла в нім свобода дика.
Здивований, спинився пес.

А люди йшли, не помічали
Цієї дивної краси.
Життя, мабуть, вони не знали.
Гуділи тенори й баси.

Жінки сміялись, мов дівчата.
Весняний вітер дув в лице.
Був подих не війни, а свята.
... Поганим все ж я був знавцем.

Сльозина зблиснула в старого.
Загинув внук на тій війні.
Він справді йшов - уже до Бога
І не радів життю й весні...

...Вони ішли - старі, мов динозаври,
Що мали вимерти давно.
Уже позаду почесті і лаври -
І чорно-біле лиш кіно...

---

Життя коротке - мов строфа.
Лиш оглянувсь - а вже тире і крапки.
Палають вічності дрова
І лижуть ніжно п’ятки.

Смішна людина хоче Богом буть
І не збагне нікчемності своєї,
Коли у вічну незабуть
Кидають вслід їй орхідеї.

Нам не збагнуть Природи суть.
Душі загадка не розкрита.
А люди в просторі все мруть.
І Смерті карта ще не бита.

---

Майбутнього нема - людина помирає.
Лиш є сьогодні і минуле.
Майбутнього ніхто не знає -
Заблудле, що із космосу прибуле.

А все-таки життя - цікава штука.
Лиш раз нам шанс дають пожити.
Та заскладна для людства ця наука -
Убити хочуть нас метеорити.

А полум’я помре - свіча загасне.
І дим розвіється в тумані.
Життя людське було завчасне,
Бо народилося в обмані.

Приречені на забуття в Природі,
Ми лиш богів насмішка і зневага.
Душа літає на свободі -
І твориться остання сага.

Фальшивим було це зачаття -
Тому й життя нікчемним стало.
Зігріти може нас багаття -
Й спалити теж людей немало.

У паралельний світ втікати -
Для цього розуму не треба.
Відваги теж не мусиш мати -
Та повернутись є потреба.

Який цей світ не досконалий -
Та він єдиний, і він твій.
А в паралельнім доконали
Лише за те, що ти не свій.

Лиш на землі дві паралелі
Ніколи вже не перетнуться.
А в просторі вони, веселі,
Колись, дивись, і обіймуться.

І всі земні хвороби наші
Лікуються десь там так швидко.
Не зваримо ми з вами каші,
Земляни... Бридко все і гидко!

...Майбутнього нема - людина помирає.
Лиш є сьогодні і минуле.
Майбутнього ніхто не знає -
Заблудле, що із космосу прибуле...

---

У щастя немає меж.
І розмірів теж нема.
Ти просто собі живеш -
Кохана приходить сама.

Не знав її вчора ти.
Не думав, що поруч вона.
І щастя тобі нести,
І випить його до дна.

Коли наяву й уві сні
Ніщо не віщує біди, -
Згадай, що кохав навесні -
І була щасливою ти.

Минуле у щастя лиш є.
Майбутнє не світить йому.
А сонечко зранку встає -
Я милу кохаю й зову.

Та сонце заходить колись.
І щастя кінчається теж.
Прийдешньому помолись.
У нього немає меж.

---

Колись усе закінчується, мабуть:
Кохання – смертю, Всесвіт – забуттям.
Прийдешні більш цікавитися стануть
Минулим нашим і своїм життям.

Не порівняти те, що буде потім,
Із тим, що вже було колись.
Від швидкості віків вже сухість в роті.
Часів не зміниш, як ти не молись.

Пірнає в вир подій планета,
Немов від війн нас хоче вберегти.
В майбутнє полетить ракета,
Але в майбутнім вже не будеш ти.

І як би душу не тривожив
Розпитуваннями що і як –
Мов кінь, вже долю ти стриножив
Й пливеш космічно на маяк.

---

Ти вже давно пірнаєш в мої сни.
Ведеш себе зухвало, королево.
У тебе підростають три сини – 
А мною ти керуєш, своїм левом.

В минулому, мабуть, левицею була.
Горлянку зебрі перегризла.
Мисливська слава загула.
По ній у нас сьогодні тризна.

Тепер лиш в снах розгулюєш собі.
Мені нема спокою все від тебе.
Знаходиш щастя в боротьбі –
Майбутнього тобі не треба.

---

Заніміла Україна.
Боїться. Чекає.
Що ж кремлівський карлик з нею
Ще навитворяє?

Що йому взбреде до дупи,
Аби зруйнувати,
Повбивати людей наших,
Пустить горе в хати?

А всередині – бідося.
Мов ті кровососи,
Крадуть, ріжуть Україну
Місцеві бандоси.

Абись уже раз напились,
Скажені собаки!
Щоб народ уже назавжди
Послав вас до сраки.

Як тут вижити – не знаю:
Те з Москви стріляє,
Ті за пазуху все тягнуть,
А народ страждає.

Вже б знайшлися скоростріли,
Щоб змести кремлівця,
Зруйнувати мавзолей той,
Де засів убивця.

Бо Москва не дасть спокою
Ні ситій Європі,
Ні Америці пузатій,
Ні панам й голоті.

Лиш зрубать все до коріння,
Аби не смерділо.
Отоді й Шевченко скаже:
“Любе, братці, діло!”

А до того ми не можем
У спокої жити.
У зародку воріженька
Треба нам добити.

---

Країна Дурнів святкувала
Собі щорічно Дурнів День.
Аж до небес вона скакала,
Хоча була дурна, як пень.

У дурнів було все прекрасно:
Життя, і щастя, і любов.
Казали: “Як у нас все класно!” –
Аж поки не пролилась кров.

Якесь дурне напилось в свято
І з радості, що все гаразд,
Зарізало людей багато –
І наробили люди ґвалт. 

Кричать, сваряться, б’ють нездару, 
А те – ще п’яне і німе.
Не в силі вже спинить базару
Ні навіть Богові, бігме.

Та він не дуже і втручався.
Бо що із дурня ти візьмеш?
Бідака наш, хоч і пручався,
Та і його скрутили теж.

Лежить, пов’язаний, і плаче.
Давно із тіла вийшов хміль.
А натовп все навколо скаче,
Придумує йому найбільший біль.

Хтось каже, щоб четвертувати.
“Повісити!” – кричить дурний.
А біля сина – п’яна мати.
Ніхто не зглянеться – хоч вий.

Вона ж його ростила змалку,
Бо хоч дурний, та син її.
Та мало, видно, брала скалку –
Не витримать таких боїв.

Народ біснується, лютує.
Хтось вже приносить свій пістоль.
Та вбивця цього вже не чує,
Бо засвербів йому мозоль.

І що йому до слів зневаги,
Коли мозоль ось так свербить?
Йому би випить зараз браги
Й з десяток дурнів ще убить.

Уся біда, що дурень дурня
Ніколи дурнем не назве.
Лише подумає, паскудня,
Чого цей дурень ще живе.

Себе він дурнем не вважає,
Хоча навколо лиш дурні.
До совісті тепер волає,
А ті регочуться, смурні.

Нарешті видумали кару:
Аби він більше не вбивав –
Женить його, таку почвару,
На найдурнішій із почвар.

Вже вибрали йому дружину – 
Єдину мудру серед них.
Вона веде свого мужчину
Подалі від придурків тих.

Їй хочеться тепла, і ласки,
І прутня хочеться давно.
Воно ж, дурне, лепече казки,
Від щастя їсть своє лайно.

Біда – в Країні Дурнів жити.
Все розуміти – і мовчать.
А якщо раптом народити,
Щоб син сказав: “Йо, твою мать!”?

Дурне заснуло вже зі страху,
А мудра жінка ще не спить.
Звичайно, дурні дали маху,
Бо здатний багатьох ще вбить.

Вона подушку взяла сміло
І задушила мудака.
Дивилась сумно на те тіло.
Немає більше мужика.

… Країна Дурнів святкувала
Собі щорічно Дурнів День.
Аж до небес вона скакала,
Хоча була дурна, як пень…

---

Коли прощаєшся – прощай.
Образу не бери в дорогу.
Не знати, чи потрапиш в рай,
Чи сповідатимешся Богу.

Пробач і ближнім, й ворогам.
Але будь щирим – аж до скону.
Прощення потребуєш сам.
Не сотвори собі ікону.

---

Ми на “ти” – і з тобою так просто,
Хоч між нами сімнадцять аж літ.
Відлечу незабаром я в космос –
В неземний свій останній політ.

Я молодшатиму для тебе –
І зрівняємось потім в роках.
Усміхатимусь ніжно я з неба.
Гучно в душах лунатиме Бах.

--- 

Усе забудеться, кохана.
Лише незгасною буде
Любов взаємна полум’яна,
Що й досі в серці ще гуде.

Людині незбагненне диво
Подарував Бог навіки.
На скрижалях – чудове чтиво.
Хмаринки – радості рядки.

Та Божі знаки помічають
Не всі на цій святій землі.
Кохання не усі пізнають –
Й розтануть в сонячній імлі.

А іншим буде лиш здаватись,
Ніби закохані вони.
І їм ніколи не дізнатись,
Що є ще задзеркалля сни.

Кохання – дар. Його не можна 
Розплескати на мілині.
Людина лиш на це спроможна,
Якщо не втопиться в вині.

Війну Кохання лиш зупинить.
Та мало, видно, тих кохань.
Закохані в борні тій гинуть.
Збирає Бог криваву дань.

Нам дали оберіг – Кохання.
А ми не бачимо цього. 
Тому і гине юність рання,
А старість морщить лиш чоло.

Прозрій, народе, вже нарешті!
Прозрій нарешті й покохай!
Тоді в Москві та Будапешті –
На всій планеті буде рай.

Кохання світом лиш керує.
Навіки згине хай війна!
І Бог мене нехай почує.
Прийде омріяна весна.

… Усе забудеться, кохана.
Лише незгасною буде
Любов взаємна полум’яна,
Що й досі в серці ще гуде…

---

Якби людина захотіла Богом стати
Й чинила просто десять Божих заповітів;
Якби вона нарешті зрозуміла,
Що мир, любов і щастя є безцінні;
Якби людині в мозок хтось втовкмачив, 
Що гріх – в людини забирать життя насильно, -
Мабуть, природа голову б схилила у пошані,
А Сонце б Землю берегло немов зіницю ока.

Здається, в цьому суть якраз людини –
Подібною на Бога буть у всьому,
Насамперед в думках премудрих й діях.
Та вже давно десь генетичний збій відбувся.
Не йде вперед людина в розвитку своєму,
А все рачкує у дитинство дике і нещасне,
Ніби хоче, щоб Сонце йшло проти годинникової стрілки,
А ріки повернули свої течії назад.

Якби людина захотіла Богом стати,
Вона б літала птахом попід небо.
Їй вистачило б нафти, світла, газу,
Не було би голодних і нужденних,
Ніхто би з голоду не вмер на світі Божім.
Ми вже освоїли б давно планети інші
Чи жили б мирно ми собі на океанськім дні –
Якби ж людина тільки захотіла Богом стати!

Хвороби б зникли й мук не стало.
Ми б не боялись левів, тигрів, леопардів.
Нема солодшого на світі, ніж безсмертя.
Воно людину робить Богом на Землі.
Людина здатна все тоді здолати.
Для неї назавжди зникає неможливе.
Чому ж людина так не хоче Богом стати?
Чому, народжена літати, лише під ноги дивиться собі?

---

Як важко спогадами жити.
І розумієш, що уже
Не здатний вартісне творити,
Хоч по живому ріж ножем.

Звивається у муках тіло,
Немов той недобитий вуж.
Занапастив своє ти діло,
В минулому славетний муж.

Лиш думка старістю не скута.
Летить собі не зна куди.
Червона ще чекає рута. 
Надій забутих не буди.

--- 

Я вже не той, ким вчора був. 
Не той, ким завтра міг би стати.
Майбутнє я своє забув –
І залишилось вічно спати.

Лиш раптом у пітьмі прийде
Моє недоспане кохання.
І часточку душі знайде,
Й розпалить пристрасне бажання.

Не хочу вже колишнім буть.
Й майбутнє справді не цікавить.
Шалену ніч ти не забудь,
Аби минуле не проґавить.

---

А ти мене забудеш, лиш крилом
Змахну в незвідані я далі.
Не було щоб бажань – нам пити бром
Записано на кожному скрижалі.

Як хмари з горами зійдуться у пітьмі
І землі з небом зміняться місцями, -
Обійми наші ще міцні,
Аби в коханні буть без тями.

У небі лиш побачиш слід.
А я тебе вже не відчую.
Холодний поцілунок-лід
На відстані століть почую.

КОТЯЧИЙ ТРИПТИХ

І

Пташина вмерла.
Впала стрімко.
Кіт обнюхав.
Відскочив вбік.
Впіймати хоче щось,
Невидиме людині.

Життя завмерло.
Лише на мить.
Ніхто не помітив
Смерті пташини.
Здивований кіт
Глянув у небо.

Сонячний промінь
У гілках дерев
Заплутався, бідолашний.
Дощ сипонув
Раптово слізьми.
Кіт утік.

ІІ

Зіткнулись хмари.
Ударив грім.
А дощу нема.
Дівчата біжать
У міні-спідницях.
Кіт посміхається.

Небо розвиднілось.
Виглянуло сонечко –
І пішов дощ.
Кіт стояв
Під дашком балкону.
Спостерігав, філософ.

Дощ закінчився –
Несподівано, як і почався.
По асфальту тік потічок.
У небі не було
Ні хмаринки.
Кіт нудьгував.

ІІІ

Ніч. Місяць. Зорі. Кіт.
Спить все давно.
Ледь вітер шелестить.
Кіт – у пошуках пригод.
А їх нема.
Спокійно все.

У небі – цятка.
Це летить літак.
Кіт нашорошив вуха.
Так високо стрибати
Не вміє він.
І це його бентежить.

Десь гавкнув пес у сні.
Приснилось, що коти його мордують.
Якби ж то!
Ранок ще не скоро.
Коту не спиться.
Чи пригоди будуть?

---

Уже зима на скронях посивіла.
У вирій відлітають журавлі.
Вже інколи не відчуваєш тіла
Й частіше припадаєш до землі.

Дитинство вже твоє далеко,
І не побачиш ти його в імлі.
Привіт, мій друже, мій старий лелеко!
Прощайте вже назавжди, журавлі…

Вже заховалось сонце в небосхилі.
Плету свої рядки на схилі літ.
Лягають літери похилі
Й збираються в останній свій політ.

В передчутті лихої смерті завжди,
Коли ми голі й смертні, як усі,
І до стіни хворобами приперті, -
Ти, Смерте, постривай, зажди!

Я на лелеку гляну, що здалека
На батьківщину знову прилетів.
Будь українцем вірним, як лелека,
Що на чужині жити не схотів.

Останнім поглядом я журавлів проведу…
Вони повернуться – ти так і знай!
Чужинського не треба меду,
Бо любимо свій рідний край.

… Уже зима на скронях посивіла.
У вирій відлітають журавлі.
Вже інколи не відчуваєш тіла
Й частіше припадаєш до землі…

---

Весна на літо повернула,
Здолавши зиму у квітневих грозах, 
І усміхнулась сонцем, і забула,
Як мучилась недавно ще в морозах.

Пташки співають веселіше, ніж учора.
Здавалось їм: зима навіки.
Ворона - взимку сива, нині чорна –
Здається, склепить вже повіки.

Стара вже, і погано бачить.
Минулих триста літ на пам’ять тиснуть.
Весна нічого вже не значить.
Життя минуло. Крила виснуть…

---

Колись я був твоїм коханим.
А потім у найкращі друзі перейшов.
Тепер помру і зовсім я незнаним
В твоєму серці в щастя на виду.

Таке маленьке серце – й скільки може
Вмістить кохань, ненависті й злоби.
Я більше вже тебе не потривожу
На радість очманілої юрби.

Ти можеш вже спокійно спати, мила.
Я навіть в твої сни не загляну.
Одного ранку ти згадаєш, що мене любила,
Та вмить забудеш все в обіймах сну.

Одного разу несподівано заплачеш,
Немов чекатимеш на мене із небес.
Ти вже мене ніколи не побачиш,
Лиш уночі завиє неспокійно пес.

Ти будеш усміхатись і сміятись,
І на щоці застигне лиш сльоза.
Ніхто на світі так не вмів кохатись!
А у душі залишилась гроза…

VІ. ПЕРЕКЛАДИ

---

Я в електричці.
Мороз за шибкою
Скреготить од люті.
Скрижалі на вікні.
Ти не знаєш,
Що таке Кохання.
Просто зігрілась.
Спиш на моєму плечі.

Jestem w wagonie.
A mroz za szyba
Skrzypi ze zlosci.
I sniedz na oknie.
Ty jeszcze nie wiesz
Co to jest Milosc.
Ogrzana cieplem. 
Spisz na moim ramieniu.

---

Когось згадаю,
Когось забуду –
В своїх молитвах,
У розмовах з Богом.
Мене не стане.
Мене не буде…
Усе зітреться.
Поросте мохом.
Я заповім тобі лиш думку –
Шляхетну,
Гідну
І геніальну…

O kims przypomne,
O kims zapomne – 
W moich modlitwach,
W rozmowach z Bogiem.
Ja kiedys znikne.
I mnie nie bedzie …
Porosna mchem
Sciezki i drogi.
Oddam ci w spadek tylko me mysli –
Szlachetne,
Godne
I genialne…

---

Не пам’ятай мене, не треба.
В минулі сни не заглядай.
Палає сонечко край неба,
І на землі буяє рай.

Нас манять зорі й світ довкола,
А треба в себе заглянуть.
Бо істина, як правда, - гола.
Пізнай себе – у цьому суть.

І лиш тоді химери згинуть,
Й зрадієш кожному ти дню.
З небес живії звуки линуть.
Життя! Люблю тебе! Люблю!

Nie pamietaj o mnie, nie trzeba,
Nie zagladaj w ubiegle sny.
Sloneczko swieci w jasnym niebie,
Na ziemi niczym w raju my.

Nas wabia gwiazdy dookola,
Lecz trzeba zajrzec wewnatrz siebie.
Bo sedno jest jak prawda gola
A sedno w tym by poznac siebie.

I wtedy , wiedz, zle duchy znikna,
Dni wszystkie uraduja cie
Przyplyna z nieba dzwieki piekne.
O zycie ziemskie, kocham cie!

---

Промайнули роки,
Як розгнуздані дикії коні…
Вже не спиться вночі.
Нитку пам’яті сни не снують.
Ти далеко.
Не можу згадати тебе я уповні.
Ковалі комусь іншому
Їхнє щастя земнеє кують.

Odlecialy juz lata,
Niczym rozbrykane dzikie konie …
Sen ucieka mi w nocy.
Nic pamieci urwala sie w dloni.
Ty oddalasz sie,
Nie potrafie odtworzyc cie w wyobrazni.
A kowale innemu
Jego szczescie ziemskie juz kuja.

Tlumaczyl Mikolaj Jakimczuk


ЗМІСТ

І. Бориславська копа ………………………………………………………………

Бабусине літо…………………………………………………………………………………
Мене бабуся називала сином ……………………………………………………………….
Ковалів ………………………………………………………………………………………….
Соловчуки керують Бориславом ……………………………………………………………
Інфаркт ………………………………………………………………………………………….
“Німіло сонце в обіймах моря…” ……………………………………………………………
“Мені наснились дивні строфи…” …………………………………………………………
“Нема пощади і нема утоми…” ……………………………………………………………… 
“Нема спокою на землі і в небі…” …………………………………………………………..
“О, випадкові зустрічі таємні!..” ……………………………………………………………
“Не пишеться… Думки зів’яли…” …………………………………………………………
Спасибі Янеку за це! …………………………………………………………………………
“Пливе ріка в осінньому тумані…” …………………………………………………………
Найбільший гріх – це без кохання жити …………………………………………………..
Дрогобицьке …………………………………………………………………………………..
Сонячний зайчик …………………………………………………………………………….
По коханню твоєму воздасться… …………………………………………………………
“Тебе нема, та голос твій я чую…” ………………………………………………………. 
“Співають на асфальті півні…” …………………………………………………………..
Галинка ……………………………………………………………………………………….
“Читайте на ніч вірші, не газети…” ……………………………………………………..
“Осіннє листя падає під ноги…” …………………………………………………………..
“Осінній дощ навскіс січе в обличчя…” ………………………………………………….
Бориславська копа …………………………………………………………………………..
“Створивши душу, Бог заснув…” ………………………………………………………..
“Душа польоту прагне, висоти…” …………………………………………………………..
“Приходить слава після смерті…” ………………………………………………………….
“Яким п’янким було кохання!..” ……………………………………………………………..
“Я вмер давно, а тіло ще живе…” ……………………………………………………………..
“Не нарікай на долю, брате…” ………………………………………………………………...
“Коли прощався з світом і людьми…” ……………………………………………………….
“Колгоспне поле у дитинстві…” ………………………………………………………………
“Якби в Європі жив Ковалів…” ………………………………………………………………
“Стоїть цей камінь в центрі міста…” ……………………………………………………….
“У сутінках ніч заблукала…” ………………………………………………………………..
“Твій заклик, Поете, встати з колін…” …………………………………………………….
“Козацькі гетьмани поезію творили…” ……………………………………………………
“Слова не клеяться в рядок…” ……………………………………………………………..
Поховайте мене в вишиванці ……………………………………………………………….
“Ув обіймах землі…” ………………………………………………………………………..
Ти безборжна, безбожна ……………………………………………………………………….
“Я в електричці…” ……………………………………………………………………………..
“Я не суддя. Лиш свідок часу…” …………………………………………………………….
Софії Кримовській ……………………………………………………………………………..
“Промайнули роки…” ………………………………………………………………………..
“Не пам’ятай мене, не треба…” …………………………………………………………….
“Когось згадаю…” ……………………………………………………………………………..
Анні Багряній ……………………………………………………………………………………
“І знову новий рік надворі…” …………………………………………………………………
Поет і голуби …………………………………………………………………………………..

ІІ. ТАТОВІ ІМЕНИНИ………………………………………………………………………..

“Немає без Соборності Вкраїни…” ………………………………………………………….
“У пам’яті снів дитинства…” ………………………………………………………………..
“Метеликом день б’ється у вікно…” ……………………………………………………….
“І ти сказала: “Буде так завжди!..”…………………………………………………………..
“Які у тебе ніжні руки…” …………………………………………………………………….
Сивий туман ……………………………………………………………………………………..
“Я народився у неділю…” ……………………………………………………………………..
“Порядність не в тім, щоб змовчати…” …………………………………………………….
“Всі задуми народжуються в небі…” ……………………………………………………….
“Зрадливий березень війне сніжком…” ……………………………………………………
“Уста в уста – і хай вмирає світ…” ………………………………………………………….
“Мине і сто, і двісті літ…” ……………………………………………………………………..
“Весна у Бориславі. А в Східниці ще сніг…” ………………………………………………..
“Чи покається Каїн за Авеля смерть?..” …………………………………………………….
“Я у снах й наяву відчуваю біду…” …………………………………………………………...
“Я у засвітах довго шукатиму шлях…” ……………………………………………………...
“Живемо по-старому, хоча вже час новий…” ………………………………………………
“І знову дощ. Ти дивишся в вікно…” ………………………………………………………..
“Пливуть роки в молочному тумані…” ……………………………………………………..
“Не можна думку зупинити…” ………………………………………………………………..
“Ви бачили очі вовчі?..” ……………………………………………………………………….
“Літо прийшло завчасно…” …………………………………………………………………...
“Як просто все…” ………………………………………………………………………………
“В загашнику ще пару років…” ……………………………………………………………….
“Я не втомлюсь і повторюся знову..” …………………………………………………………
“Раніше люди вже літали…” ………………………………………………………………….
“Вже вечоріє. Дощ іде…” ……………………………………………………………………….
“Я був смішним. В дитинстві був смішним…” ……………………………………………
“А завтра буде гірше, ніж учора…” …………………………………………………………
“Суботня ніч. Весільна музика усюди…” ………………………………………………….
“Бреду у сутінках життя…” ………………………………………………………………….
“Я знаю, що нічого я не знаю…” …………………………………………………………….
“Безодня. Темінь. Тиша. Страх…” …………………………………………………………..
“Ілюзія страху у кожному живе…” ………………………………………………………….
“Немає вічного нічого…” ……………………………………………………………………..
“Ти не зникай…” ……………………………………………………………………………….
“Ми ніби є - і ніби нас нема…” ……………………………………………………………….
“Найстрашніші свої таємниці…” …………………………………………………………….
“Не карає нас Бог – випробовує…” ………………………………………………………….
“Я відпустив тебе. Прощай!..” ………………………………………………………………..
“В очах твоїх застигла осінь…” ………………………………………………………………
Татові іменини …………………………………………………………………………………...
“Земля посивіла за ніч…” ……………………………………………………………………...
“Вже час стискає простір невблаганно…” …………………………………………………..
“Стаю навшпиньки. Хочу зрозуміти…” …………………………………………………….
“Хелло, Хелловіне, привіт!..” ………………………………………………………………….
“У літніх нетрях осінь заблукала…” ………………………………………………………….
“Нащадок динозавра – курка…” ……………………………………………………………...
Оксана …………………………………………………………………………………………….

ІІІ. ДЕНЬ ГІДНОСТІ

“Засніжило мою долю…” ……………………………………………………………………….
“Чому поети п’ють вино?..” ……………………………………………………………………
Японська копа …………………………………………………………………………………...
“Сон – генеральна репетиція смерті…” ……………………………………………………..
“ Мені зозуля стільки накувала…” …………………………………………………………..
“ Беруся рвучко за перо…” …………………………………………………………………….
“Мій сон утік від мене двічі за цю ніч…” …………………………………………………….
“І знову сипонуло снігом…” …………………………………………………………………...
Вітко-квітко! …………………………………………………………………………………….
“Вже беркутня шматує Україну…” ………………………………………………………….
День гідності ……………………………………………………………………………………..
Моїм східним братам ……………………………………………………………………………
“Лиш один телефонний дзвінок…” ………………………………………………………
“Я залишаюся сам…” …………………………………………………………………………..
“Ми в різних епохах…” ………………………………………………………………………..

ІV. ЗАПОВІТ ШЕВЧЕНКА

“Так просто сказати: “Люблю!”…” ………………………………………………………….
“Я потонув в твоїх очах…” ……………………………………………………………………
“О, Боже, як тебе я цілував!..” ………………………………………………………………..
“І знову я самотній навіть уві сні…” ………………………………………………………..
“Один хірург якось сказав…” ………………………………………………………………..
“Ти прийдеш негадано, неждано…” …………………………………………………………
“Усередині – порожнеча…” ……………………………………………………………………
“Сьогодні свято Валентина…” ………………………………………………………………..
“Як був малий – хотів дорослим стати…” ………………………………………………….
“Не я в твоєму серці - ой, не я…” …………………………………………………………….
“Тебе давно я розкохав…” …………………………………………………………………….
“Таких – не кидають…” ……………………………………………………………………….
“Моя кохана спить у мене на плечі…” ………………………………………………………
“Сергію Нігояне, вибач…” ……………………………………………………………………
“Ось і стрінулись ми з тобою…” …………………………………………………………….
“Весна!..” ………………………………………………………………………………………..
“На Майдані – дискотека…” ………………………………………………………………..
“Закохайся у мене, будь ласка…” …………………………………………………………..
“Усе мине на цьому світі, знаю…” …………………………………………………………
“Це не тебе так палко я кохав…” …………………………………………………………..
“Ви з нами ще, на цьому світі…” …………………………………………………………..
“Пливуть роки у сивому тумані…” ……………………………………………………….
“Я тебе відпускаю – лети!..” ………………………………………………………………..
“Без Бога – дорога до храму…” ……………………………………………………………
“Чи хочу я, щоб ти мене кохала?..” ………………………………………………………..
“Уже весна. Зими не буде…” ……………………………………………………………….
“Мені від тебе вже не треба…” …………………………………………………………….
“Від кохання – солодкі спомини…” ……………………………………………………….
“Ми проґавили нашу вічність…” …………………………………………………………
“Якось…” ……………………………………………………………………………………..
“То дощ, то сонце… Сонце – й знову дощ…” …………………………………………….
“Пробач мені, що я живу…” ……………………………………………………………….
“Чи я люблю тебе, не знаю…” ……………………………………………………………..
“Я заблукав в своїм коханні…”………………………………………………………………           
“Ти в мене єдина. Остання…” ……………………………………………………………….
“Уже зима на скронях поселилась…” ………………………………………………………
“І полетять в тривожну літню спеку…” ……………………………………………………
“Ти не встигла сказати мені, що могла…” ………………………………………………….
“Ти була в вишиванці і джинсах…” …………………………………………………………
“Будь ласка, повернись до мене…” …………………………………………………………
“Від сьогодні ти вже заручена…” ……………………………………………………………
“Ти відвикнеш від мого голосу…” …………………………………………………………..
“Скибка хліба, намащена медом…” …………………………………………………………
“Як хочеться самотнім бути…” ………………………………………………………………
“Я для тебе невелика втрата…” ………………………………………………………………
“Спека висмоктує соки останні…” …………………………………………………………..
“Як ти?” – запитала у тебе…” …………………………………………………………………
“Безсонні ночі довгі, немов Чумацький Шлях…” ………………………………………….
“І сніг колись білішим був…” …………………………………………………………………
“Відболіло літо, осінь задощила…” ………………………………………………………….
“Я ще повернуся на землю дощем…” ……………………………………………………….
“Я багато кохав…” …………………………………………………………………………….
“На самоті з собою…” …………………………………………………………………………
“Мене у сні кусали собаки…” ………………………………………………………………..
“Щастя, мабуть, пам’ятати не треба…” …………………………………………………….
“Не клич мене. Тебе я вже не чую…” ………………………………………………………..
“Не зустрілися ми на цій грішній землі…” …………………………………………………
“Життя – це дар. Та розумієш так…” ……………………………………………………….
“Заколишу тебе, мов дитину…” ……………………………………………………………..
“Я б так хотів, щоб ти мене кохала…” ……………………………………………………..
“Будьмо разом до скону й загину…” ……………………………………………………….
“Ми народились на одній землі…” ………………………………………………………….
Заповіт Шевченка ………………………………………………………………………………
Осіння ностальгія ………………………………………………………………………………
“Все передбачено і обліковано…” …………………………………………………………….
“Заблокував сторінку у Фейсбуці…” …………………………………………………………

V. ВІРУС КОХАННЯ

“Переселилось в паралельний світ…” ……………………………………………………….
“Вже не плаче душа. Сльози вітер зсушив…” ………………………………………………
“Уже нема на світі суєти…” …………………………………………………………………..
“Сніги вже пам’ять замели…” ………………………………………………………………..
“Я кохати тебе перестану…” …………………………………………………………………..
Вірус кохання ……………………………………………………………………………………
“Мені нема про що з тобою говорити…” …………………………………………………….
“Я чужий тобі, і ти це знаєш…” ……………………………………………………………….
“Не питай, чом рано посивіла…” …………………………………………………………….
“Цілую очі твої чарівні…” …………………………………………………………………….
“Злодюжки! Вкрали Крим мені…” …………………………………………………………..
“Останнє перед постом весіллЯ…” …………………………………………………………...
“Ми пили вино й заїдали цитриною…” ……………………………………………………...
“Вони ішли - старі, мов динозаври…” ……………………………………………………….
“Життя коротке - мов строфа…” …………………………………………………………….
“Майбутнього нема - людина помирає…” ………………………………………………….
“У щастя немає меж…” ……………………………………………………………………….
“Колись усе закінчується, мабуть…” ……………………………………………………….
“Ти вже давно пірнаєш в мої сни…” ………………………………………………………..
“Заніміла Україна…” ………………………………………………………………………….
“Країна Дурнів святкувала…” ………………………………………………………………
“Коли прощаєшся – прощай…” ……………………………………………………………..
“Ми на “ти” – і з тобою так просто…” ………………………………………………………
“Усе забудеться, кохана…” ……………………………………………………………………
“Якби людина захотіла Богом стати…” ……………………………………………………
“Як важко спогадами жити…” ………………………………………………………………
“Я вже не той, ким вчора був…” …………………………………………………………….
“А ти мене забудеш, лиш крилом…” ………………………………………………………..
Котячий триптих ……………………………………………………………………………….
“Уже зима на скронях посивіла…” ………………………………………………………….
“Весна на літо повернула…” ………………………………………………………………….
“Колись я був твоїм коханим…” ……………………………………………………………..

VІ. ПЕРЕКЛАДИ

“Я в електричці…” ……………………………………………………………………………
“Когось згадаю…” …………………………………………………………………………….
“Не пам’ятай мене, не треба…” ……………………………………………………………..
“Промайнули роки…” ………………………………………………………………………..





