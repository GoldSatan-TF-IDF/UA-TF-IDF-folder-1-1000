Рене  Декарт  сказав  мені,  що  ніхто  не  зможе намудрувати нічого настільки ж
оригінального  і  неймовірного,  чого  б  уже колись не намудрував хто-небудь із
філософів.
Та  я  спробую…
Борис Крігер 





А хто такий, власне, цей Маськін?
(ЗАМІСТЬ ВСТУПУ)

 «Ти хто такий?» – питання свого роду одвічне й  існує від дня створення Світу.
Господь  Бог,  намазюкавшись  і набабравшись у глині (не святі горшки ліплять!),
врешті-решт  виліпив  бородату  Адамчикову мармизку, а той, пролупивши засниділі
оченятка, вхопив кулачком Бозю за бороду та й питає:
– А ти, власне, хто такий?
Бог  йому  до  цих пір так і не відповів… Може образився, мо' навічно замислився
над питанням. Бог його знає, на те він і Бог…
Відтак,  цілком  зрозуміло,  очікуючи  на  ваше  закономірне питання: «Хто такий
Маськін»,  я спробую прояснити його у наступному діалозі, адже читачі полюбляють
такі  книжки,  де  безліч  діалогів  і  картинок,  а  мені  аж  ніяк не хочеться
розчарувати вас із першої сторінки.
–А  хто,  власне, такий, цей Маськін, щоби про нього писати або, не приведи Боже,
читати романи? Я щось про такого і не чув. Може, він убив п’ятдесят мільйонів?
– Ні.
– Приймав участь у масових стратах?
– Також ні!
– Винайшов атомну бомбу?
– Та ні!
– Шпурнув атомну бомбу?
–Знову  не  вгадали.  (Один  із  тих,  хто  скинув, нещодавно став героєм журналу
«Тайм»,  на  сторінках  якого  жалівся, що ласував у той день ананасовим желе, і
більше  з тих пір їсти його не може…ось де людська трагедія! Відчуваєте розмах?!
Він  дожив  до  вісімдесяти  років  і  все-е-е-е-е-е-е-е-ньке життя, бідака, без
ананасового желе!)
–Гм,  а  може  Маськін,  хай  тобі  грець,  винахідник теорії, через яку декілька
континентів   саменькі   добровільненько   наягнули  собі  зашморг  на  шийку  і
повісилися?
– Також ні!
– Ну, тоді, красненько вибачайте, – скажете ви, –тоді  це  особа  непримітна,  тому що необхідно згубити відповідний мінімум душ,
щоби   тебе  зачислили  до  лав  великих  героїв  або  особистостей  історичного
масштабу.
– Маськін – образ збірний, –смирненько  віднікуюсь,  проте  ви  не слухатимете, відвернетеся і поплентаєтеся
марнувати   свої  сіренькі  будні  поміж  тролейбусними  зупинками  і  пральними
машинками, а мій роман виявиться непотрібним, заб’ється в куточок і буде шморгати носом.
Ви, зазвичай, не усвідомлюєте, що нашим життям керують-урядують романи.
Погляньте надвір –вулицею  поспішають  юні  Мавки,  тягнуть важенні сокири Розкольники, оскаженіло
лаються на подвір’ях Кайдаші, ховаються по каналізація нікому непотрібні капітани Немо…
Кожен  із  нас  вибирає собі підсвідомо роль із прочитаного в дитинстві роману і
поволеньки  шкутильгає  по  життю,  зрідка  зашпортавшись стуманілим поглядом за
переглянутий недолугий детектив чи кривавий фільм жахів…
Ви  скажете,  що  нинішнє  покоління  романів  не читає? Ви неправі, воно просто
читає  нові  романи,  своєрідне  сучасне  «народнє»  чтиво  і  носиться по світу
«блондинками з пістолетом», «спайдерменами».
Маськін –герой  вашого  роману,  який  підлікує  ваші  зболілі нерви, вирівняє задавнений
сколіоз  і  прищепить здорове ставлення до життя (якщо ви, звісно, до того часу,
коли   доплентаєтеся  до  цих  рядків,  не  станете  настільки  занедбаними,  що
допомогти  вам  буде  вже неможливо, і потягнете ви дальше свої остогидлі сокири
або  вже  настільки  вживетеся  в  роль  ідіота,  що  продовжуватимете шкодувати
навколишніх  Розкольників  і  процент  ниць, жаліти і голубити, нашіптуючи їм на
вушко солодкі казочки про їхню неповторність. Хрясь сокирою– а воно виходить так неповторно, що одразу неодмінно у роман…).
Маськін –герой  виключно позитивний і сокирами не розмахує. Для чого ж тоді вам марнувати
золоті  хвилини вашого безцінного буття на розшифровку моїх буквочок-мурашечок і
комочок-закарлючок?
А  тому,  що  недарма  якась там Ганна Іванівна не спала солодко довгими ночами,
перевіряла   диктанти,   сліпаючи  постійно  над  вашими  зошитами!  Погодьтеся,
врешті-решт,–ви  ж  останнє  покоління, котре ще в змозі читати! Я не маю на увазі нецензурні
написи  на  парканах,  рекламні  сленги і безграмотні оголошення, я маю на увазі
читання творів, довших від штрафу за незаконне паркування .
А  інструкцію  для  застосування  самого  себе взагалі забули усім нам видати, і
тому нікому немає потреби її читати.
Маськін –це  ви,  якщо,  звичайно,  відкинути  безглузді  міжнаціональні та схожі образи,
собаче  життя,  свинську  роботу,  копійчану  зарплату,  пригорілу  кашу, гумову
любов,  приспану  совість, обпльовану душу, заскорузле серце, огидні стереотипи,
замусолені традиції, жаб’ячу  заздрісність,  роздуту  мізерність,  шмаркате дитинство, палець в склянці з
компотом  (щоб сусід, не дай Боже, не випив), клякси в зошиті, двійки за чверть,
потиличники  друзів,  жульвернівські каравели, котрі відплили без нас у невідомі
краї, інститутські п’янки,  заквацяні  дійсністю  рожеві  і  голубі мрії, недоладне заміжжя, поспішне
одруження  під  тягарем примусових обставин, потім народження цих обставин, їхнє
швидкісне  зростання  до  розмірів  гультіпак  і  гульвіс, котрі не тільки тютюн
смалять  у  підворітнях,  знахабнілих  онуків, нікчемну старість, невчасну ранню
смерть,  самотність  у  натовпі і натовп в камері-одиночці, а також Розчарування
Всього Вашого Життя…
Маськін –це  ви,  якщо, безумовно, додати трішки сонячних зайчиків, зоряного сяйва, білих
хмаринок,  кольорових  веселок, всипати жменю цукерок, підсолодити манною кашкою
з  малиновим  варенням, потішити дружбою з плюшевим ведмедиком, заправити усе це
здоровим  глуздом,  добірним жартом, соковитим гумором, пекучою сатирою, веселим
сміхом,   нестримним   реготом  і,  хоч  скач,  хоч  плач,  танцем  навприсядки:
боком-скоком, викрутасом…ХА!ХА1ХА!


Розділ перший
Маськін і блакитні тапочки

Маськін  славився  своїми  блакитними  пухнастими  тапочками.  Спочатку  Маськін
зустрів  свій Правий тапочок. Він весело прошкував дорогою і наспівував грайливу
тапкову  пісеньку.  Маськін одразу полюбив його, як рідного, нагодував смачнючим
печивом,  і  тапочок  поселився  під  ліжком  у  Маськіна. Пізніше виявилося, що
правий   тапочок  має  лівого  брата,  однак  його  ліві  погляди  не  дозволяли
добропорядному  Правому  познайомити  з ним Маськіна. Проте, якось за чашкою чаю
виявилося,  що  Маськін  політично  індиферентний, оскільки він вправно пригощав
варенням  і  тих,  що  всілися по ліву руку, і тих, що сиділи праворуч, і, хто б
міг подумати, навіть одне звірятко, котре було за національністю хом’ячком  і  звалося  Гамлетом,  та  й взагалі до столу старалося не наближатися, а
ласувати  тихенько  варенням  по  місцю  проживання  в  запічку,  Правий тапочок
зібрався  з  духом  і  представив  свого  лівого брата, не зважаючи на його ліві
гасла:  все  поділити, віддати, розміняти, здешевити і розпустити. Лівий тапочок
хутенько  приєднався  до  чаювання,  на  якому зустрілася весела компанія, котра
безтурботно  жила  в  цегляному  будиночку  Маськіна: Плюшевий Ведмідь, Кашатка,
Шушутка, два оберемкових котики, два дрібних папужки і вже відомий вам хом’як  Гамлет,  котрий  невдовзі  був  змушений  відкланятися Маськіну, оскільки до
вирішення   глобального   питання   «Бути   чи   не   бути?»   підійшов   доволі
безвідповідально,  аморально  спілкуючись з багатьма мишками у Маськіна вдома, і
завдяки чому Маськіну стали зустрічатися мишки-мутанти з хом’яковими  вушками,  але  мишачими  хвостиками.  Такої непоправної шкоди, завданої
еволюції наш елітний хом’як  пережити  не  зміг  і  відправив  у  місцеву  газету  оголошення  про те, що
терміново потребує нового житла.
Оголошення звучало так:
Хом’яку зі славним іменем Гамлет,
статечного віку і скромному з вигляду,
необхідно якнайшвидше придбати житло
для подальшого спокійного проживання.
Мишок-мутантів попрошу не турбувати!!!
Хом’яковий телефон: 0102-0304-09


(Хом’ячок мав свою окрему телефонну лінію і взагалі був хом’яком-індивідуалістом.)
Отже,  Лівий  тапочок  Маськін  собі вподобав, і стали вони разом жити-поживати.
Завівши  два  таких  політично  підкованих  тапочки,  Маськін  узагалі  перестав
цікавитися  політикою. Буває, вмоститься Маськін біля телевізора, простягне свої
блакитні  тапочки  перед  екраном, і давай насвистувати у дві дірочки… А тапочки
все  дивляться  та  дивляться  передачі,  і  стиха так поміж себе обговорюють то
політичну  ситуацію(це  хто  кого  із  політиків як обставив чи підставив), а то
дебати у якомусь із виборних органів. Дебати в органах–справа   кепська,   особливо,   коли  у  шлунку  назріває  будь-яке  революційне
непорозуміння  чи,  не  дай боже, анархія, тутечки печінка вотум недовіри прямій
кишці  поспішить  висловить,  а  тут,  значицця,  фракція яка-небудь у селезінці
засяде. Однак дебати в політичних органах–це  суперово-люксусово,  це  означає,  що  демократія  у нас о-го-го, рухлива, а
демократії  бажано не стільки ефектно, як ефективно рухатися і не засиджуватися,
тому  що  у неї і так робота сидяча, ось чому її конституція запливає жиром, від
найменшого руху вкриваючись рясним потом, і всякі там тиранії заявляють їй в’їдливо:  мокренька,  мовляв  ти,  демократія.  А  та  помацає  конституцію  та й
правдиво  так визнає: справді, голубчики, конфуз, мокренька. Та це залюбки можна
поправити.  А  от  у  вас, тиранів, далебі, ще ті рани, і конституція, звиняйте,
тонка  та  суха,  як  терлиця.  А  тирани  їй  тоді  грізно:  «У-у-у!», а вона у
відповідь гонорово: «Р-р-р-р!»–ось   про   це  тапочки  Маськіна  передачі  і  дивляться,  доки  Маськін  перед
телевізором куняє.
Іноді  тільки  Лівого  тапочка  так  потягне наліво, що він уже нібито справа, і
тоді Правий так заглибиться вправо, що стає вже практично зовсім-таки лівим.
А  Маськін  спить  собі  солодко, таких дрібниць не помічає, а іноді надумається
сходити  у туалет, одягне спросоння не той тапочок, ще й не на ту ногу. Ось тоді
лишенько,  хоч  караул  кричи,  тоді  у  тапочків  цілковитий політичний балаган
починається.  Вони  (не  стерпівши  лихої  долі)  якось  навіть  обрали Маськіна
президентом  тому,  по-перше,  що він і так усіх годує варенням, по-друге, і так
найголовніший,  а  по-третє,  може  пожбурити тапочком в оберемкового кота, коли
той  бешкетує,  і  хто  ж,  зрештою,  як  не президент, може дозволити собі таку
розкіш,  як  наведення  порядку,  щоби  ніхто  не  перешкоджав  спати. І щоб усі
«чш-ш-ш-ш-ш!!!».  Маськіна  про  рішення  призначити його президентом тапочки не
повідомили,  щоби  Маськін  не турбувався, а то почав би він нервувати, вплітати
кожного  ранку  нову  стрічку,  і  взагалі б занехаяв хатню господарку, оскільки
тапочки завдяки телевізору знали, що політична кар’єра  завдає шкоди хатньому господарству не тільки того, хто її собі обрав, але й
решті усіх жильців.
          Також політична кар’єра  потребує граничної чесності по відношенню до супротивника, такої, щоби вони
стали  огидні  узагалі всім і навіть самі собі. Маськін, на щастя, не знав, що є
цілковито  і  законно  обраним  президентом, тому що тапочки проголосували за це
випадково,  коли  Маськін  так заспався у кріслі, що беркицьнувся сторчма, двома
тапочками догори.
 – Значицця, одноголосно! – виголосив Правий тапочок, здивовано витріщившись на стелю.
 – Так таки так! –згодився  поважно  Лівий  і прогугнявив щось нерозбірливе про суверенність серед
братерства чи про братерство серед суверенності.
Інші жителі Маськіного дому на вибори не з’явилися,  тому  також  не знали і не відали, що Маськін перебуває в президентах,
хоча  спинним  мозком  і  так  це відчували, оскільки Маськін вареннячко справно
варив  і  всіх  навкруги  одразу  щедро  пригощав.  А в цьому і полягає основний
принцип демократії–щоби  вона вибирала тих, хто і так усіма керує, проте, бажано, аби керувала так,
щоби  жителі  дому  не  помічали  цього і продовжували спокійно займатися своїми
хатніми справами.
А  тапочки терміново утворили коаліцію і почали безконечну боротьбу із хутряними
чобітками  Маськіна,  котрі  б  могли прийти до влади в грудні чи навіть, боронь
боже, у листопаді, якщо сніг цього року швидше випаде.


Розділ другий
Маськін і Плюшевий Ведмідь

Маськін  завжди  мріяв  про справжнього друга, і нарешті такий знайшовся. Це був
великий  симпатичний  Плюшевий Ведмідь. Ви скажете, що плюшеві ведмеді неговіркі
і  увесь  час  беркицяються  набік.  Це  правда.  Цей Плюшевий Ведмідь увесь час
беркицявся  набік, гніздився, вмощувався на лавочках, стільцях, диванах, кріслах
і  взагалі  на  всьому,  де  можна  було  погніздитися,  пополежати,  попосидіти
донесхочу.  Однак  неговірким  назвати його було вкрай важко. Він іноді мовчить,
мовчить, а потім як зарозмовляє-заговорить-забалакає– тоді одразу все неодмінно скаже –навіть,  здається,  трішки  хором,  хоча як вдавалося Плюшевому Ведмедю говорити
самому  зі  собою  хором, науці до сих пір невідомо. Балакав Ведмідь безупинно і
багато,  коли  ставало вогко-мокро. Залізе, бувало, бідолаха, у ставок купатися,
і  так  розбалакається,  що  дружи  з  ним  скільки  душа  забажає…  Він  тому й
витиратися  після  купання  у  ставку  не полюбляв, щоби не витерти часом думки,
котра спала на гадку.
А  якщо  йому  вдавалося  посидіти  на  чомусь  холодному,  наприклад, на лавці,
притрушеній   снігом,  то  Ведмідь  неодмінно  починав  римувати  і  музикувати,
складаючи  незвичайні  вірші  і  пісеньки.  От  яку пісню одного разу він склав,
залучивши до творчого процесу усіх жильців Маськіного дому:

Є на світі Маськін славний у блакитних тапках,
Є турбот багато, братці, у цегляній хаті:
То ганять котів бешкетних по кутках під ліжком,
То читати усім вранці цікавеньку книжку.
Приспів:
Станем, братці, мирно жити від роду й до роду.
Пампушки, компот, варення підсолодять згоду.

Вранці Маськін почаклує на кухні гарненько, 
Наварить компоту, каші, варення смачненьке.
Пампушків насмажить вдосталь – є чому радіти
І усіх покличе в гості добре їсти й пити.

А поїсти всяк раденький, всяк того охочий. 
Поспішаєм у їдальню, ледь продерши очі.
Маськіну хвалу співати, плескати ми будем,
Бо тебе, наш славний Маськін, дуже щиро любим. 

Станем всі ми танцювати від дому до  дому,
Сумувати і тужити не дамо нікому:
Де історію веселу Маськіна почують,
Там усюди мир і дружба навік запанують.

А  ще  Плюшевий  Ведмідь  умів  ляскати-плескати  у  долоньки тоді, коли Маськін
готував  на  кухні  щось  смачненьке,  а бувало це, скажу вам потайки, практично
кожнісінького    дня.    Плюшевий   Ведмідь   навчив   усіх   жильців   Маськіна
ляскати-плескати   у   долоньки   і   голосно  вигукувати:  «Кланся!»  (це  така
літературна  версія  дієслова  «кланяйся»). Тому що, коли тобі плескають, завжди
потрібно  кланитись.  Був  колись  в  Америці  злющий  клан,  котрий  ніколи  не
кланився,  так  його  навіть  заборонили,  щоб  часом не клонувався. Ось як воно
трапляється на світі.
Буває, з’явиться  Маськін  на  порозі їдальні з каструлею солодкого компоту, оспіваного у
вищезазначеній  оді,  а  йому  всі  як  один почнуть плескати-ляскати і кричати:
«Кланся!  Кланся!».  Маськін  збентежиться,  зашаріється,  мов маків цвіт, однак
кланиться, і пригощає всіх наліво і направо компотом.
То  ж  як  після  цього Плюшевого Ведмедя не вважати вірним другом? Маськін йому
навіть  перстеник  подарував  і  підписав «За любов і дружбу. Маськін». Плюшевий
Ведмідь почав ним бавитися– зробив дві жердини у дворі –на  одній  написав:«Лябофф!»,  на  іншій:  «Трюжба».  Плюшевий Ведмідь, як і всі
плюшеві   ведмеді,   починаючи  від  праотця  всіх  ведмедів  метра  Вінні-Пуха,
шкутильгав на граматику, хоча й на п’яти мовах. Він навіть присвятив Маськіну помпезну оду англійською:
O thank you, thank you
For being Маськинг,
O thank you, thank you
From all of us,

O thank you, thank you
For being Маськинг,
For being Маськинг
Of super class!!!
і французькою:

Merci, мерсю, мерсю
Pour etre Маськин,
Pour etre Маськин,
Pour tous les nous,

Merci, мерсю, мерсю
Pour etre Маськин,
Pour etre Маськин,
Я його люблю!!!
Дві  інших  мови,  на  жаль,  писемності  поки  що  не  мали,  і  тому  наводити
транскрипцію  в  цьому виданні з вельми високою репутацією мені не хочеться. Та,
менше з цим,–містили  ці варіанти безліч знаків окликів і ще звуків «у-у-у!!!», «бе-бе-бе!» і
новомодне  слівце,  яке  перекладу  не підпадає: «хі-хі.». Саме так, із крапкою:
«хі-хі.». У Плюшевого Ведмедя взагалі була прекрасна хіхікалка–це  така  частина  ведмедя,  яка хіхікає. Ще у нього була кректалка і, вибачайте
красненько,  пукалка  (це  аж  ніяк не можна викреслювати, тому що найголовніше,
щоб  у Плюшевого Ведмедя черевце не хворіло, хай собі пукає на здоров'я!). Ви не
згодні?  А  от і попалися! Лівий тапочок Маськіна заглянув у те, що я пишу, і як
загаласує:  «А  вас  і не питають! Свободу пуканню! Свободу пуканню!» Я акуратно
його   відсторонив   і  шепнув  блакитному  тапкові  на  вушко:  «Чш-ш-ш,  це  ж
непристойно»,   він   почервонів   і   пішов   із  Правим  тапочком  додивлятися
політкоректну передачу «У світі тварин», де одну в’юнку  гадюку  делікатно  називали  «плазун», хоча вона ні перед ким плазувати не
збиралася.
Плюшевий  Ведмідь полюбляв безперервно шкандибати і швендяти за Маськіном, увесь
час  десь  умощуючись  на  перепочинок.  Маськін терпить-терпить, а потім йому і
каже:  «Ти  залежався»,  або  «Ти  засидівся»,  або  «Ти  застоявся».  А Ведмідь
чемненько так погоджується– гугнявить: «Угу-угу» – і далі незворушно лежить, де лежав. Піде Маськін млинці пекти –Плюшевий  Ведмідь  прошкує  за ним (Маськін для нього навіть новеньку лежанку на
кухні   організував).   Ну   ось,   приляже   Плюшевий   Ведмідь   на  тепленьку
лавку-лежанку, вмоститься зручненько і давай собі любенько філософствувати.
Кухонна філософія Плюшевого Ведмедя
1. Пампушки кращі, ніж млинці, тому що вони пампухасті.
2.  Завжди  свіжі  пампушки смачніші, аніж вчорашні, щоби там Декарт не говорив,
тому що вчорашні давно вже з’їли, а свіжі я їм зараз.
3. Ніцше – дурень.


От,  власне,  і  все.  Бували,  звичайно,  у  Плюшевого  Ведмедя  і свіжоспечені
думки-гадки,  якщо  його  перед цим досхочу нагодували манною кашкою з малиновим
варенням,  але  ці  свіжі  думки  були настільки коротенькі, що Плюшевий Ведмідь
писав  їх  ложкою  одразу  по  каші,  а  потім кашу з'їдав, так що людству тепер
доведеться   задовольнятися  тільки  його  всесвітньо  відомою  науковою  працею
«Кухонна філософія Плюшевого Ведмедя», з якою ви мали за честь ознайомитися.


Розділ третій
Маськін і Кашатка

Загалом,  саме  Кашатка  назвала  Маськіна  Маськіном.  Спершу Маськін страшенно
розгубився,  а отямившись, закліпав оченятами і невдоволено забурчав: «Теж мені,
Маськіна  знайшли.  Який я вам Маськін?» Але Кашатка заперечення пропустила мимо
вух   і  продовжувала  гнути  своє:  «Де  Маськін?»,  «Я  поїхала  в  магазин  з
Маськіном!»  або «Маськіне, пішли малювати». Так, поступово Маськін звик, що він
Маськін,  перестав бурчати із цього приводу, а потім розсудив по-філософськи: «А
хто,  власне,  не  Маськін?», покрутився перед дзеркалом туди-сюди, і задоволено
відзначив: «Напевно той, хто Маськіна ніколи не бачив».
Кашатка  з  Маськіном  дружила  і  мавпувала Маськіна у всьому: завела собі двоє
тапочок,  схожих,  наче  дві  краплі води, на тапочки Маськіна, тільки Кашатчині
тапки   були   дуже  юні  і  тому,  на  щастя,  політично  безграмотні.  Кашатка
надзвичайно  любила  проводити  корисно  час  із Маськіном. Для цього вони брали
невеличкий  свіженький  шматочок часу і так корисно його марнували-гайнували, що
час частенько навіть іти нікуди не хотів і залишався пити чай.
Кашатка  уміла  робити  все  краще за інших. Вона пригощала усіх різною смакотою
тоді,  коли  Маськін  перебував у законній президентській відпустці або займався
вихованням  оберемкових  котів,  а  це  потребувало  дуже багато часу, оскільки,
по-перше,  необхідно  було  дочекатися,  коли  нарешті вони прокинуться, тому що
спали  котики  довго і нудно, майже увесь час спали, якщо, звичайно, не їли і не
борсалися  надворі  в  пилюці.  Справа  в тому, мав підозру Маськін, що так вони
воюють  із  кусючими блохами. Блохи-кровопивці хапаються міцно зубками за котячу
шкурку,  а  коли оберемкові коти валяються у пилюці, пилюка набивається блохам у
ніс, вони голосно чхають: «Апп-чх-чхи-и-и!» і одразу відпадають.
Ось  чому  коти Маськіна, хоч і були пролетарсько-селянського походження (ні-ні,
не  дворового,  а  саме  пролетарсько-селянського)  прагнули  змінити  статус  і
довести  усім,  що  належать законно до дворянства. А, ви, значить, із котами не
згідні?  Ну  гаразд,  гаразд. Дворового, якщо ви так наполягаєте, хоча я в цьому
нічого    принизливого    не    бачу,    бо    коли   дворового   кота   добряче
відмити-відтерти-відшурувати-причепурити– він іще за дворянсько-породистого зійде: здоров'я –о-го-го,  шерсть  лисніє,  кігтики  нагострені, хвіст трубою, життєрадісністю аж
пашать!   Любіть,   неодмінно   любіть   дворових   котів,  вони  основа  нашого
суспільства,  гегемон  будь-яких  реформ  і  єдина надія на без'ядерне майбутнє.
Знову суперечите–сперечаєтеся?  Гаразд,  гаразд, вмовили. Будьте такі ласкаві, підніміть-но руки,
хто  хоч раз у житті бачив дворового кота з атомною бомбою. Не бачили? Отож бо й
воно! А ви кажете.
У  пору,  коли  Маськін  активно займався вихованням оберемкових котів і по ходу
справи   клював  носом,  очікуючи,  поки  вони  остаточно  прокинуться,  Кашатка
керувала Маськіним господарством. Бувало, прокинуться коти– Маськін тихо-мирно куняє або Маськін прокинеться –коти  сплять  і  у  вус  не  дують.  Це  у  них  відбувалося,  наче  в Росії між
інтелігенцією і народом. У них там точнісінько така історія. Народ спить–інтелігенція  не  спить  і  від  чогось там застерігає, а потім, навпаки, хильне
інтелігенція  з горя чарочку-другу пекучої живиці-ледащиці, настояної на сльозах
великого  народу, обдуреного лихою долею, і знову згорнеться калачиком. Приляже,
обійме ніжно народ і засинає так печально та сумно.
А  тут  уже  й  народ  прокинеться,  рученятами  спрацьованими потилицю почухає,
колінця потре-полапа, та й інший народний орган не омине–зирк,  а інтелігенція, матері їхній ковінька, опочивати бажають, не будити ж її,
рідненьку, адже народ ще із молоком матері всмоктав: «не буди лихо– нехай спить тихо» а то, не встигнете й оглянутися, – тут тобі декабристи, Герцен, народовольці, тощо –без  останньої  свитки  зостанешся.  Ні вже, хай краще спить, думає народ, укриє
інтелігенцію  перинкою,  подушечку  їй  на  пику,  щоб не хропіла, оскільки знає
грамотний   народ   із   книжок,  виміняних  на  макулатуру  для  нього  тією  ж
інтелігенцією, про Гойю, що, мовляв, розуму сон–породжує  чудовиськ.  Врешті-решт інтелігенція, як-ніяк, і є той кепський розум,
а   народ  її  жалує  мало:  то  придушить  злегка,  щоб  тихше  сопіла,  а  сам
пригоститься гіркою наливкою, настояною на слізках інтелігенції, пузо–на  черінь  та  й давить хропака, аж небо гуде. А там інтелігенція культурна від
сну   прочумається,   подушечку  з  чистенького  личка  свого  відсуне,  очицями
покліпає– і знову все спочатку.
Може,  воно  і  добре,  що  інтелігенція у нас з народом не здибається: весь час
хтось  із  них  спить,  а  хтось  гіркою пригощається. Якась дивна довгострокова
вахта  виходить, невсипуще око, можна сказати, яким Росія поглядає періодично на
решту  світу,  підганяючи батіжком свою диво-трійку. Дякувати богу, що крутиться
вона  по  колу  і  доти  не  підімне під себе решту перехожих, які давненько уже
пересіли  на  велосипеди  і  сахаються сполохано від російських буйних скакунів,
доки  на  драбинчастому  возі  російський  народ  підстрибує з інтелігенцією, по
черзі  кружляючи  чарку  за  чаркою  оковиту,  настояну  на  спільних  полинових
сльозах…
Та  й у найближчих сусідів Росії справи йдуть не до ладу, хоча люди вони мирні і
нікого  не лякають, самі себе бояться. Бо з класичним сюжетом байки порвати ніяк
не  можуть.  Ну, ви знаєте: запряг інтелігентний народ чи народна інтелігенція у
воза білого Лебедя, дипломатичного Рака, хижу Щуку–а  віз і далі там…Ще й умудрився народ воза крейдою, наче немудрий учень у школі
парту,  поділити  навпіл,  і  тепер гризеться чия половинка краща. А не кумекає,
бідака,  що  віз  лишень  на  чотирьох  добре  змазаних  колесах  і баским конем
запряжений уперед їхатиме…
Отже,  Кашатка  була справжнісіньким умільцем на всі руки: ловила рибу, малювала
фруктові  натюрморти,  і  дуже  пильно  стежила  за  порядком,  аби  в цегляному
будиночку не назрів який-небудь прикрий скандал.

Бувало,  зберуться  усі  чемненько  і сьорбають чай, а Кашатка прийде, сяде пити
чай  зі  м'ятою  (вона любить його пом'яти, і тоді виходить чай такий зім'ятий).
Плюшевий  Ведмідь візьме і запитає Кашатку: «Ну, як справи?» А вона у відповідь:
«Ну  от,  починається!» Всі гуртом тоді питають: «Що починається?» А Кашатка вже
з  притиском  так:  «Як  що?  Зараз усі кричатимуть!», і як закричить(аж у вухах
лящить):  «А  А  А!», потім гучніше вже: «Усі ложки і вилки кидатимуть!!!», і як
почне жбурляти-закидати, а потім плаксивенько так: «Усі сумуватимуть!»– і як засумує… Та потім Плюшевий Ведмідь їй скаже своє чарівне «хі-хі.» –саме  так  «хі-хі.»  з  крапкою, і Кашатка одразу заспокоїться і відповість: «Як
справи, питаєш? Нічого. Нормально!»
Є  ще  у  Кашатки  багато  друзів-примар.  Вони  прошкують  осторонь  Маськіна і
Плюшевого  Ведмедя,  зашпортуються  за  сонних  оберемкових  котів,  і тягнуться
безконечною  низкою  на  обід,  а  тут  Маськін  їх  строго  вивчає  на  предмет
маніакальності,  а  Плюшевий  Ведмідь  проголошує  їм  свою  «Кухонну  філософію
Плюшевого  Ведмедя»  і  навчає  знаменитому «хі-хі.», саме так«хі-хі» з крапкою,
однак  вони  говорять  то  «ха  ха!», то «хі хі!», але із знаком оклику. Менше з
тим,   неправильно  говорять,  не  дано...  Якщо  ж  маніакальність  їхня  часом
зашкалить– тоді у споживанні варення їх обмежують, щоби десь, вибачте, не злиплося.
Усі  друзі Кашатки ходять удома в кепках, незалежно від статі, національності чи
соціального  статусу.  Кепка  необхідна їм для того, щоб швидко віднайти голову,
коли виникає потреба попрацювати головою–наприклад,  поїсти  або  подлубати в носі. Спроби Маськіна залишити їх без кепки
терплять   поразки,   завершуються   конфузом   з   обох  сторін  і  підвищенням
примарності. А говорити «хі-хі.» вони так і не можуть навчитися .



Розділ четвертий
Маськін і Шушутка

Шушутка –власник  багатьох унікальних предметів: тріщалок-пищалок, брязкальця-плескальця,
чухальця-щипальця,  розумця-думанця,  великого  пісочного  годинника,  пісочного
термометра,  який  для  нього  винайшов  Плюшевий  Ведмідь (мовляв, якщо пісок у
ньому гарячий– значить, тепло, а якщо холодний – відповідно, холодно).
Була  у  Шушутки  гнівалка-ображалка,  але  він її необачно продав за безцінь, а
коли хотів відкупити–гнівалки-ображалки  страшенно  подорожчали.  Більше  Шушутка нічого продавати не
став, а організував свою «Brain Company»–це  такий бізнес на двох ногах. Виникає у Шушутки, скажімо, яка-небудь проблема,
у   нього   в   голові  «Brain  Company»  активізується,  вискакують  такі  собі
мікрошушутки і говорять: «OK guys! У чому питання?» І всі питання вирішують.


Шушутка страшенно любить справедливість –стежить,  щоб  усім  всього  діставалося  порівну,  і за це він якось поплатився
сповна:  оберемкових  котів  перегодував,  і  вони обидва стали бочкоподібними і
спали  більше,  ніж зазвичай. Годував він якось одного котика котячими ласощами,
поміркував  добре, і справедливо вділив іншому котові, за хвилю йому здалося, що
другому  котові  він дав трішки більше, ніж першому, і тоді першому він додав ще
трішки,  але  зразу стало зрозуміло, що другому котові дісталося значно менше, і
Шушутка  підсипав  йому  ще  корму, одразу стало очевидно, що з першим котом він
обійшовся  несправедливо,  і  довелося  його  підгодувати, другий кіт, природно,
опинився у збитку, і йому Шушутка додав котячих ласощів, як наслідок– першому явно дісталося менше і його довелося задобрювати ласощами...
Дійшовши  до  середини  великого мішка котячої смакоти, Шушутка активізував свою
«Brain   Company»   і   загадав   своїм  мікрошушуткам  загадку:  як  налагодити
справедливий   розподіл  корму  між  котами?  Мікрошушутки  подумали  і  винесли
вердикт: «OK guys! Що ж тут думати–годувати  треба».  І Шушутка допхав-таки котам мішок до кінця… Ось який воістину
справедливий Шушутка.
А  ще  Шушутка  цікавиться  королями  і грошима. Він завжди цікавився, чи багато
грошей  у  королів  і  як  королями  стають.  Маськін  йому навіть склеїв чудову
королівську  корону  і  пошив розкішну мантію. Шушутка поцарював-поцарював, та й
засумував:  грошей  від  царювання  не  стало  більше.  А швидше навпаки, навіть
поменшало,  тому  що  всі  королі повинні жити на широку ногу, а також на широку
руку. Коротше кажучи, широко жити доводиться.
Молода  монархія Шушутки практично одразу зіткнулася з непереборними фінансовими
труднощами,  і  Шушутка,  поспішно  посвятивши  у лицарі Плюшевого Ведмедя, обох
котів  і хом'яка Гамлета (у зв'язку з нагальною потребою вищеназваного хом'яка в
лицарському  званні),  склав із себе сан Його Величності і став простим підданим
Її  Величності королеви Західної Божевільні, оскільки у тієї з фінансами поки що
все було гаразд. Відтоді повелося, що Плюшевий Ведмідь– не просто плюшевий ведмідь, а сер Плюшевий Ведмідь. Точнісінько як у книзі –літописному  джерелі  всіх розповідей про плюшевих ведмедів, романі всіх часів і
народів про Вінні-Пуха.
А  оскільки  оберемкові  коти  насправді  були  котом  і  кішкою,  то кота стали
називати  сер  Кіт,  а  кішку  стали  називати серинка Кішка. Спочатку пробували
кликати  її  леді  Кішка,  але  потім  придивилися  і все-таки вирішили називати
серинкою (тут уже нічого не попишеш– похідна форма від титулу сер).
Взагалі це явище унікальне –раптом  ні  з  того  ні  з  сього  бути посвяченим у лицарі. Є у цьому щось таке
романтичне,  з  нальотом  середньовічної  позолоти. Встанеш якось на світанку і,
роздивляючись зім’яту   свою  пичку  у  люстерку  років,  змарнованих  безглуздо-безпечно,  твердо
постановиш–сьогодні  ж  добитися  посвяти у хоробрі лицарі і, недовго думаючи, відправитися
здійснювати виключно благородні справи.
Так  завше  лицар  у  сяючих обладунках Шушутка підхоплюється вершити благородні
вчинки,  всіваючи  їхніми рясними плодами не лише цегляний будиночок Маськіна, а
й усю околицю.




Розділ п’ятий
Маськін та оберемкові коти

Маськін  дуже  любив  тварин.  Яких  завгодно:  маленьких,  великих,  худеньких,
товстеньких,  пухнастих  і не дуже. Маськіна було завжди легко розвеселити, якщо
почнеш  розповідати  йому  захоплюючі  історії про звірят. Тому Плюшевий Ведмідь
спеціально  вичитував  у  журналах  з  картинками  про  різних  тварин,  а потім
Маськіну  до  складу  і  до  ладу переповідав. Прийде Плюшевий Ведмідь на кухню,
вмоститься  на  своїй  лавці-лежанці  і  почне про тварин розповідати. А Маськін
слухає  і  хихоче,  дуже  йому  всі  ці вусато-хвостаті історії подобаються. Які
пташки  коли  вилуплюються,  як  і  де  слони  вмиваються, і чому кити фиркають:
«ффир-фр-фирр»,  коли  дихають.  Ну,  ось  таким  чином спала Маськіну на голову
думка,   що   треба   йому   якусь   живність  удома  завести.  Маськін  був  би
радий-радесенький  завести  корову, конячок, кроликів, поросят, курчат, собачок,
овечок, козенят і так до безконечності...
Однак  Плюшевий Ведмідь, котрий увагу Маськіна до себе ні з ким ділити не бажав,
наприндився,  як  індик  серед  двору,  і поважно заявив, що блакитних тапочок у
якості домашніх улюбленців з Маськіна досить.
Маськін  так  гірко засумував, що Плюшевий Ведмідь не хоче живності заводити, що
ледь  не заплакав, і Плюшевий Ведмідь одразу погодився завести кота, тому що він
Маськіна  щиро  любив  і  не  хотів його розстроювати, а коли Маськін на радощах
завів  маленьке  руденьке кошеня, то Плюшевий Ведмідь його відразу полюбив, став
із ним возитися, тягатися і виховувати у плюшевому ключі.
Взагалі можливість поспілкуватися з котом трапляється, поки він маленький –тоді  він  ще кудись гасає, за чимось скаче, і взагалі демонструє високу життєву
активність.  Трохи  подорослішавши,  рудий  кіт набрався філософських поглядів і
шерстка   у  нього  зазолотіла  Він  багато  часу  приділяв  своїм  філософським
роздумам,  хоча  рідко  ними  ділився,  і  здебільшого  проводив  час  уві  сні,
приймаючи невимушені філософські пози.
Зазвичай,  це заняття можна було б назвати сонним туризмом або туристичним сном.
Впродовж  одного  дня  на  Золотого кота можна було натрапити усюди: він спав на
всіх  столах,  на  всіх стільцях, на всіх ліжках, на всіх кріслах, не кажучи вже
про  такі  екзотичні  туристичні  місця,  як  кришка  роялю чи кошик для білизни
(звичайно із чистою білизною).
З  часом  Маськін  визначив  вражаючу закономірність в пересуванні місць для сну
Золотого  кота  протягом  доби.  Як  молодий нетямущий паросток повертає несміло
свою  голівку  у  напрямі сонця, Золотий кіт починав ранок з сонячного відблиску
на  підлозі  спальні,  потім пересувався разом із ним у коридор, вітальню і т.д.
Плюшевий  Ведмідь,  погортавши  свою Енциклопедії Плюшевого Ведмедя, вичитав, що
потреба  Золотого  кота  в  сонці зумовлена процесом котосинтезу, яким більшість
котів  постійно  займаються.  Ви  знаєте,  що  у  результаті  фотосинтезу рослин
утворюються  живильні речовини і кисень, корисні для навколишнього середовища, а
в  результаті  котосинтезу  нічого,  крім  того-таки  кота,  не  утворюється. Ви
скажете,   навіщо   ж  він  потрібний,  цей  котосинтез?  Котосинтез  потрібний,
необхідний задля самого процесу. А ви уявіть собі– лежиш, котосинтезуєш, хвостом помахуєш – кайф.
Філософські  думки  Золотого кота вдень і вночі крутилися довкола себе, губилися
у   глибині,   птахами   зависали   в  ефірі,  поступово  видовжувалися,  гумово
розтягувалися  і  щасливо  пірнали в не менш філософські сни. Не зважаючи на те,
що  нікому  в домі Маськіна ніколи не вдавалося занотувати жодної котячої думки,
але  навіть достовірно її розшифрувати, Золотого кота всі вважали наймудрішим, і
навіть  Плюшевий  Ведмідь,  відомий  у  своїх  плюшевих колах, як великий поет і
філософ,  рахувався  із  Золотим, наче зі своїм вчителем чи наставником. Це були
направду  золоті  дні  для  Золотого кота. Його ще ніхто не тягав в оберемку, не
називав  дурним  котом  і  не  об'єднував  у  сумнівну групу з образливою назвою
«Оберемкові  коти», якою нагородили представників сімейства котячих удома, з тих
пір, як у нім з'явилася кішка Бася.

Кішка   Бася  була  повною  протилежністю  Золотому  котові.  Вона  відзначалася
первозданною  дурістю,  забудькуватістю, метушливістю, настирливістю, впертістю.
Стрибала  всюди,  як навіжена, і норовила укусити Золотого кота за голову, задню
частину,  лапи  і  хвоста.  Золотий  кіт  ледь не опинився у шпиталі з діагнозом
«забій  кота  середньої  важкості»,  ненароком  гепнувши  зі сходів, несподівано
атакований  біснуватою  пустункою. Від того часу філософські думки Золотого кота
почали  блякнути, він став нервовим і приймав на ніч аспірин від головного болю.
Він  так запереживав, що навіть помилково, напісяв Маськіну на ліжко. Так погано
Золотому  котові  не  було  з  тих пір, як його вкусила неотруйна змія і він уже
зібрався  помирати,  на  щастя Плюшевий Ведмідь вичитав у своїй Енциклопедії, що
змія неотруйна, і Золотий кіт одужав.
Частенько нас убивають уявні недуги –подивишся  по  телевізору  про  пташиний  грип  і  починаєш  чхати по пташиному:
«Кудааак-ааапчхи!  Кудаак-аапа-пчхиии!»,  рука  мимоволі  тягнеться за упаковкою
розрекламованого  «ціп-ціп-міцину» чи, як Плюшевий Ведмідь, почувши по радіо про
коров’ячий  сказ,  покрився  суцільними  плямами,  наче  леопард. Маськін його шкодує,
плямки замальовує, а сам строго так запитує:
– А чому це ти плямами вкрився?
А Плюшевий Ведмідь і каже:
– Ну-у, божі корівки усі плямисті!
Він  просто усе переплутав і вирішив, що мова йшла про скажених божих корівок, з
якими Маськін мав необережність зіштовхнутися у минулому році.
Тоді будиночок переповнився від навали божих корівок
Взагалі,  сказ  серед  комах  зустрічається дуже часто. В Енциклопедії Плюшевого
Ведмедя  були  описані випадки комариного сказу (коли комарі намагаються укусити
водостічну  трубу), бджолиного сказу (коли бджоли намагаються запилити освіжувач
повітря),  метеликового  сказу  (коли  метелики  просять дозволу приземлитися на
вертолітному  майданчику)  і  сказу  залізничних семафорів, які хоч і не комахи,
але  в  Енциклопедії  Плюшевого  Ведмедя  відносилися  до  комах,  тому  що були
власниками вибалушених-витріщених зелених і червоних очей.
Отак  кішка  Бася  добилася  того,  що  Золотого кота викручувало при одній лише
згадці,  і  він не відразу покликав на допомогу, коли Бася, з прив'язаною до шиї
жовтою  повітряною  кулькою, заховалася під диваном, під який кулька, зрозуміло,
не влізла.

Дурненька  Бася  рветься,  а  мотузочок  затягується,  вона  сильніше рветься, а
мотузочок  ще  більше  затягується. Коли Бася захрипіла і принишкла, милосердний
Золотий пожалкував бідолаху–викликав  Маськіна,  і  той  вивільнив  причмелену кішку-дурепу. Кульку Плюшевий
Ведмідь  із  Шушуткою  відпустили  в  небесні простори і швиденько почали по ній
стріляти з духової рушниці.
Але  кулька  сполохано  шугнула  догори,  де  й  зустріла  горобця-молодця і, не
відзначаючись  попри видиму легкість легковажністю, жалібно поскаржилася йому на
те,  що  трапилося.  Жовторотий  горобець-молодець, охочий до скандальної слави,
одразу   ж   наробив   Плюшевому   Ведмедеві   на  потилицю,  причому  абсолютно
безкоштовно,  абсолютно  з  пілотного  відчуття взаємовиручки, яке об'єднує всіх
повітроплавців,   якими   горобець   і   повітряна   кулька,   безумовно,  були.
Підбадьорена  матеріальною  сатисфакцією, повітряна кулька продовжила свій політ
на  північ,  де  закінчила  свої  швидкоплинні  дні в одному ескімоському селищі
звичайною  гумовою ганчірочкою, якою ескімос, товариш по нещастю крижаних полів,
затикав  бутель  із  вогняною  водою,  придбаною  на допомогу по безробіттю, яку
виплачують  йому  нехороші  люди  з  півдня,  щоби  він  достеменно  й остаточно
спився.
Бася,  потративши  намарно  одне  та  отримавши  натомість друге життя зі списку
дев'яти  котячих  життів, до Золотого кота ставлення змінила на чемно-шанобливе,
перестала   нахабно   пхатися  в  його  миску,  і  навіть  стала  спокійнішою  і
привабливішою.  Ось яку чудасію зробить із божим створінням близькість неминучої
загибелі  від задухи мотузочком тієї кульки, яка не влазить під диван у той час,
коли  це  боже створіння з останніх сил хлипає, під цей диван уперто лізучи. Так
і ми–накинули  на  себе,  забавляючись,  петельки від наших повітряних кульок, ліземо
під  дивани  що є сил і благаємо Всевишнього, щоби він послав нам Золотого кота,
який покличе Маськіна, який би нас вивільнив із петлі,–отоді  ми  станемо  хорошими-хорошими,  хоч  до  рани прикладай, нібито не можна
стати хорошими і без цієї виняткової пригоди.
Після  описаної  вище  пригоди,  статус  котів  у Маськіному будинку понизився і
занепав.  Їх  почали  тягати  в  оберемках і називати оберемковими котами. Через
таку  свіжу  напасть Золотий кіт вирішив вивчити французьку і виїхати від усього
цього  кошмару  в  Париж,  в  інститут  Пастера, де йому давно пропонували місце
завідувача  лабораторією  котосинтезу.  Він відкрив підручник французькї, але на
третій  букві його зморили сон-дрімота, на четвертій сон набрався сил і перейшов
у  лагідне  муркотіння. Коли Золотий кіт прокинувся наступного ранку, то замість
підручника  з  французької під ним чомусь лежав техпаспорт велосипеда Шушутки, а
механіком  Золотий  кіт  ставати не захотів. Так він і залишився жити-поживати в
Маськіна,  твердо  вирішивши, що якщо Маськін заведе третього кота, він усе-таки
вивчить  французьку  або  утече  жити  до  ескімоса,  тому  що той, хоч людина і
небагата, але весела, якщо і не ментально, то завдяки вогняній воді.
А  французьку  мову  довелося  вчити  Плюшевому  Ведмедю,  тому  що він запросив
почаювати  мосьє  Сільвупляшкіна,  і  задався  просвітницькою метою вияснити, що
означає французькою «сільвупле».
Розділ шостий
Маськін і мусьє Сільвупляшкін

Мусьє  Сільвупляшкін з'явився в будиночку Маськіна раптово і несподівано. Правду
кажучи,  його  запросив  Плюшевий  Ведмідь після того, як одного сонячного ранку
прийшов  до думки, що французьку мову він уже вивчив. Мусьє Сільвупляшкін жив по
сусідству,  у  невеликій,  але  гордій  країні  Квебекестані.  Оскільки Плюшевий
Ведмідь   нещодавно   прочитав  знамениту  книгу  мусьє  Сільвупляшкіна  «Навіщо
французам Бородіно?» і дуже захопився начитаністю, ученістю мусью, а головне–особистим  знайомством  із  птицею  високого польоту, метром Наполеончиком, який
завідував  місцевою  ковбасною  фабрикою.  У  Квебекестані проживало надзвичайно
багато французьких знаменитостей: мусьє Бомарше–Пресспапьєн – директор Квебекестанської друкарні, мусьє Робеспьєршок – особистий секретар ката і мусьє Луї де Фуніс –начальник  залізничної  станції  Сюрприз.  Всі  це шановне панство було у добрих
приятельських стосунках із мусьє Сільвупляшкіном–істориком  і  географом  за  освітою і завзятим колекціонером пульверизаторів за
покликанням.
Плюшевий    Ведмідь    аж    ніяк    не    міг    залишатися   осторонь   такого
інтелектуально-аристократичного      осередку     Квебекестану     і     написав
лист-запрошення:

Лист-запрошення Плюшевого Ведмедя
Мон шер мусьє Сільвупляшкін!
Же Вас прошу до нас
на салат олів'є, 
на солодке – суфле 
(з курасоном, мусью)
Же Вас жду і адью.
Мон сер Плюшевий Ведмідь

Плюшевий  Ведмідь  лизнув марку із зображенням королеви Західної Божевільні, від
чого  вона  гидливо  скривилася  і  почіхала  лизьнуте  місце.  Плюшевий Ведмідь
здивувався,  але  швиденько  усвідомив  свою помилку: марку він лизнув не з того
боку.  Облизана королева повернулася до Плюшевого Ведмедя огузком, і він облизав
її з правильного боку, наклеїв марку і відправив листа.

Взагалі  лизання  задньої  частини  сановних  персон  є заняттям чистим, тому що
сановні  персони  стежать  за  собою  і завжди наносять невеликий шар клею, щоби
марки   з   їхнім   зображенням   краще  приклеювалися.  І  кому  ми  тільки  не
лизали-облизували  зад  з  часів  винаходу  поштового повідомлення, яке дозволяє
чхнути  в конверт і послати грипозну заразу на інший кінець світу! Облизували ми
зади королів і прем'єр міністрів, Мао Цзедунів і інших комуністів.
У  Плюшевого Ведмедя завжди з цим була проблема. Не те щоб йому бракувало слини,
а  просто  варто  було  йому  лизнути  зад будь-якої сановної персони, як одразу
починалася  нудота;  свого  часу Плюшевий Ведмідь зволожував задню частину марок
водою,  але  від  цього  сановні  персони  конфузилися,  листи  до  адресатів не
доходили,  зате доходили куди слід, і звідти Плюшевого Ведмедя попросили зробити
над собою зусилля і лизати, як усі.
Плюшевий  Ведмідь  поахав-поохав  і справедливо вирішив, якщо вже лизозадства не
відвертишся, то треба спинитися на королеві Західної Божевільні– вона виглядала трошки чепурнішою.
Ніхто  у  Маськіному будинку не здивувався, коли, спочатку в передпокої, а потім
на сходах зачувся стукіт маленьких ніжок і характерні викрики:
– Ву а ля! Ву а сі!
   Заплатіть за таксі!
Маськін  вибіг з дому, щоб розплатитися з таксистом. На лічильнику висвічувалася
цифра,  котра  означала  або  дату (число, місяць, рік), або телефонний номер. У
всякому  разі,  ця  цифра  аж  ніяк не могла означати оплату за проїзд, навіть з
Квебекестану.   Таксист,   проте,  увічливо  пояснив,  що  мусьє  Сільвупляшкін,
поспішаючи  в  гості  до  Плюшевого  Ведмедя,  заїхав на хвилинку в Париж купити
свіженьких  вафель  на бульварі біля Лувру, потім завернув до Алжиру, де придбав
на  гостинець інжиру, і нарешті заскочив на Французький атол у Тихому океані, де
французький  посол  лікувався  від  променевої  хвороби,  яку  спочатку  вважали
французькою   нежиттю,   потім   зірковою   хворобою.   Але,  після  того,  коли
випробування  ядерної  зброї на атолі почастішали і дружина посла, яка не любила
спати  з  увімкненим  світлом,  почала  жалітися,  що  французький  посол ночами
занадто  світиться-випромінюється  і  навіть пропалив матрац у двох місцях, його
визнали хворим на променеву хворобу
 На  Французькому  атолі  мусьє  Сільвупляшкін,  променевий  посол  і таксист Жак
Легош,  що  по-французськи  означає  Жак-Лівак, пригостилися вафлями та інжиром,
призначеними  Плюшевому Ведмедю, і тому Жак Легош зарулив назад в Алжир і Париж,
щоб    поповнити    запаси    інжиру   і   вафель,   які   мусьє   Сільвупляшкін
помилково-випадково  все-таки  схрумав,  практично безпосередньо перед прибуттям
до Плюшевого Ведмедя.
Крім  того,  Жак  Легош, на відміну від свого напарника Філіпа Дедруа що означає
Пилип-Правий,  весь  час  завертав  наліво,  тому  таксі простоювало в сумнівних
кварталах Алжира і Парижа, а лічильник все цокав та цокав...
Маськін  розплатився  за  таксі  у  розстрочку,  виписавши  Маськін-чеки  на рік
наперед,  тому  що  не  міг відмовити в гостинності французькому другу Плюшевого
Ведмедя.
Мусьє   Сільвупляшкін   гасав   по  будинку  Маськіна  у  пошуках  невідомого  і
незрозумілого предмета французького побуту, який називалося «франкофон».
– Де тут у вас франкофон?! Де-е-ее?! –пінився-слинився  мусьє  Сільвупляшкін,  а  Плюшевий  Ведмідь  гарячково рився в
словнику,  щоби  дізнатися,  що ж це таке. У словнику такого слова не знайшлося,
прте  згодом  виявилося,  що Ведмідь перегортав норвезько-барвазанський словник,
де французькі слова, як не дивно, чомусь не зустрічалися.
Нарешті,   віднайшовши   значення   в  правильному  словнику,  Плюшевий  Ведмідь
дізнався, що франкофон–це  такий  телефон,  по якому можна спілкуватися французькою. Звичайні телефони,
на  думку жителів Квебекестану, так безжально калічили прозору французьку вимову
і спотворювали понос, вибачте, прононс, що вони перестали ними користуватися.
Річ  у  тім,  що  мусьє  Сільвупляшкіну потрібно було терміново подзвонити своїй
дружині,  мадам  Сільвупляшкіній,  котра  завжди  дуже турбувалася, коли чоловік
десь  валандався,  а  не  сидів,  як  годиться,  у  своєї  коханки, з якою мадам
Сільвупляшкіна  була  на  коротку  ногу,  руку,  і  ще  щось, про що не пишуть у
творах, призначених для поважної публіки.
У  Маськіному  домі  франкофона  віднайти  не вдалося, і Плюшевий Ведмідь вручив
мусьє  Сільвупляшкіну  свою  підзорну  трубу,  з якої завчасу витягнув скельця і
пташине  кубельце.  Кубельце  звило  сімейство  папуг,  котрі проводили там свій
другий  медовий  місяць, спостерігаючи за зірками і відпочиваючи від остогидлого
вивчення  слова  «піастри»,  якому  навчав  їх  Шушутка, під'єднавши на допомогу
комп'ютер.  Він  записав на комп'ютер слово «піастри», і той повторював це слово
вдень  і  вночі,  безперестанку,  так  що  у папуг шалено розболілися і розпухли
голови.  Вони  говорили Шушутці, що вже давно засвоїли слово «піастри», оскільки
будь-який  проштампований  фабричний  папуга  конвеєрної  розфасовки, знає слова
«піастри»,   «Попка-дурень»   і   фразу   «Їсти   дай»,   необхідну   у  процесі
самообслуговування.  Проте  Шушутка  вирішив навічно закріпити їхні знання, тому
папуги  знайшли  на деякий час відносний спокій, принишкнувши в підзорній трубі,
де не було чути волання комп'ютера.
Мусьє  Сільвупляшкін  ухопив  підзорну  трубу,  направив її в сторону вуха мадам
Сільвупляшкіної  в  Квебекестані  і  заторохтів  по-французськи:  «Я у Плюшевого
Ведмедя, не турбуйся, ма шері!»

Проте  мадам  Сільвупляшкіна  нічого  не  почула,  тому  що саморобний франкофон
недостатньо  гугнявив  в  ніс,  і  мусьє Сільвупляшкіну довелося вчепити собі на
носа   білизняну  прищіпку,  щоб  відповідати  найвищим  стандартам  французької
вимови,  прийнятим  у  телекомунікаційній системі Квебекестану. А підзорну трубу
після  розмови  з  мадам  Сільвупляшкіною французький гість попросив запакувати,
тому  що  більше  для  спостереження  зірок  вона  не  годилася,  утім, як і для
помешкання  очманілих  від  слова  «піастри» фабричних папуг. Білизняну прищіпку
Маськін  загорнув  разом із трубою, підписавши: «Авек лє комплєма де ла мезон де
Маськін», що означає: «Прийміть найщиріші привітання від славного Маськіна!
Після  усіх  клопотів  нарешті  розпочалося чаювання. Спершу подали салат олів'є
(знаний  у  народі  як  м'ясний),  яким  Плюшевий Ведмідь любив поласувати, бо в
салаті  було багато зеленого горошку. Був би салат із червоним горошком або там,
скажімо,  з  голубим,  Плюшевий  Ведмідь  полюбляв би його менше, але із зеленим
горошком він його просто обожнював.
Мусьє   Сільвупляшкін  виявився  вередливим  і  прикрим  буркотуном.  Він  довго
колупався  вилкою  в  салаті  і  занудливо  розтлумачував усім, що в справжньому
салаті олів'є і сорт картоплі повинен бути інший, і морквина–оранжевіша,  і  взагалі  готувати його повинен кухар на ім'я Олів'є, а не якийсь
там  Маськін  (або  як  там він у вас зветься?) абсолютно без паризького диплома
куховарських  мистецтв.  Коротше, суцільне «се па са» виходило, хоча салат мусьє
тріскав  швиденько,  аж  за вухами лящало, а опісля хвацько заявив, що і вилки у
вас до салату були неправильні. «У нас,– каже, –у  Парижу  в  носі  пальцем не колупаються. На це спеціальна ложка є». Політично
підбиті  тапки  Маськіна  одразу  вирішили  послати  вітальну  телеграму  голові
французького уряду: «Вітаю Вас з ложкою!»–настільки  їх  вразила  недосяжно-високим  рівнем французька культура. Суфле теж
підпало  під  критику  мусьє і отримало низьку оцінку за недостатню пишність, не
кажучи  вже  про  курасони,  в  яких кури були недостатньо сонними на смак мусьє
Сільвупляшкіна.
Дуже   вихований   Плюшевий   Ведмідь   завів  приємну  бесіду,  розпитуючи  про
високоповажних  знайомих  мусьє  Сільвупляшкіна, про яких Плюшевий Ведмідь часто
читав в квебекестанських газетах.
– Як живе-поживає глибокоповажний метр Наполеончик? –закіськісяв   по-модньому   Плюшевий  Ведмідь.  А  мусьє  Сільвупляшкін  йому  у
відповідь  запуркуав,  мовляв,  метр  Наполеончик  нині  у  відпустці на острові
Святої  Ліннетт, де пише мемуари про своє славне керівництво ковбасною фабрикою.
Першу  частину  метр Наполеончик уже написав. Вона називалася: «Як я відковбасив
австрійців  та  інших  ковбасників». Тепер він працює над найскладнішою частиною
мемуарів: «Як я відковбасив Росію»–гострополемічною  відповіддю  на  опубліковані  мемуари  пана  Кутюзкіна:  «Як я
відковбасив Наполеончика».
Всі  ці  письменницькі  шедеври  цікавили  мусьє  Сільвупляшкіна перш за все, як
історика,  а  також  (не  в  останню  чергу)  як  автора  чудового твору «Навіщо
французам  Бородіно?»,  заключного  акорду двох блискучих трактатів «Хто переміг
при  Ватерлоо?»  і  «Ми  ще  скажемо  своє  АЛЕ!» На основі останнього твору був
знятий  художній фільм з П'єром Ріжаркою в ролі «Ми», де він увесь час скакав на
іграшковій конячці і розмахував дитячою атомною бомбою.
– Ви недооцінюєте французів, –заявив  мусьє  Сільвупляшкін, пирскаючи одеколоном з колекційного пульверизатора
собі на лисину.– Ми ще покажемо всім своє о-ля-ля!
День  поволі  хилився  до  вечора, на годиннику мусьє Сільвупляшкіна, знятому із
собору  Паризької  Богоматері,  пробило  сім разів, і він, попросивши у Маськіна
запакувати  на  дорогу  залишки  салату  олів'є,  курасонів і суфле, на загальне
розчарування  швиденько  відкланявся  і  пішов пішечки до себе додому, благо він
був близенько.

Розділ сьомий
Маськін і МАСЬКІН-гольф
Якось  у  голову  Маськіна  постукала  ідея пограти в гольф. Він знав, що є така
гра, коли всі одягають гольфи, але не знав, що потім потрібно робити.
Маськін  дістав зі своєї комірчини старого гольфа, натягнув його на праву ногу і
взувся  у  свій  знаменитий блакитний тапочок. Гра одразу ж закінчилася. Маськін
ще  трішки  погрався, знімаючи і натягуючи гольф, але цікавої, дійсно напруженої
гри,  яка  мала б не на жарт захопити, не вийшло. Маськін посмутнів, але вирішив
не здаватися.
Маськін  почав  уважно розглядати картинки в книжці про багатих людей і побачив,
що  для  гри в гольф, окрім того, була потрібна спеціальна палиця, маленькі білі
кульки, на зразок голубиних яєць, і, головне–багатий  партнер  з сигарою і цинічний з вигляду. Ще була потрібна зелена поляна
і дірочка, куди м'ячик потрібно було заганяти.
Маськин  вирішив  почати  з  поляни.  Гарний  трав'янистий  зелений луг Маськіна
понищили  бульдозерокротики,  і  Маськін вирішив з ними боротися. Боротися кроти
не  захотіли  і  здалися  без  бою, проте луг псувати не перестали. Тоді Маськін
взувся   у  свої  блакитні  пухнасті  Маськотапки  і  відправився  до  кротячого
супервайзера.

Ви  думали,  до  кротячого  короля?  А  ось  і  ні.  Кроти, не дивлячись на свою
підсліпуватість,   були   страшенно  просвітленими  особами  і  знали  з  газет,
загублених  туристами, що на дворі давно вже інші часи і королями називатися вже
не  модно, а модно називатися супервайзерами. Тоді кротячий король призначив сам
себе  супервайзером  всієї  кротячої  країни,  а  королівський  сан зняв із себе
добровільно  і  склав під табуреткою до кращих часів, коли королі знову увійдуть
у моду.
Отож,  прийшов  наш Маськін до кротячого супервайзера і пригрозив, що якщо кроти
і  далі  псуватимуть  Маськіну зелену поляну-галявину, Маськін їх усіх до одного
перестане  любити, називати «усі-пусі який», роздивлятися їхні попки з короткими
мишкоподібними  хвостиками  і запише їх до розряду мишастих, згідно класифікації
Маськіна  тваринного  і  рослинного  світу. А відноситися до розряду мишастих не
так  вже  й  добре,  бо,  правду кажучи, Маськін боїться їхніх голих хвостиків і
підвищеної  роздратовано-імпульсивної непередбачуваності. «Ой, шаснула туди» або
«Ой-ой-ой,  знову  вона  побігла!  Ай, караул! Врятуйте, допоможіть! У банку її!
Прицюцькуваті коти! Дарма жерете «Віськас»! Мишей не ловите!»–ось   яку   несподівану  реакцію  у  Маськіна  викликають  представники  розряду
мишастих.
Сутеніло,  і  по  тоненьких гілочках поволі струменіли дощові крапельки. Природа
повнилася  свіжими  звуками: вечірніми серенадами жаб, а Маськін все продовжував
сидіти на пагорбі і сперечатися з кротячим супервайзером про свій зелен-луг.
Нарешті  вони  дійшли  обопільної згоди: Маськін подарує супервайзеру свої старі
темні  окуляри,  а  кроти  перестануть  нищити  луг.  Темні  окуляри  були украй
потрібні  кротячому  супервайзеру  для того, щоби виглядати зрячим серед сліпих.
Ну  хто  подумає про крота в старих сонячних окулярах, що він сліпий? Просто всі
вирішать,  що  сидить  собі  на  сонечку  джентльмен, відпочиває-загоряє. А бути
зрячим  серед  сліпого  королівства  корисно  для  підтримки королівської влади,
заснованої  на  старовинних  традиціях  кротячих  королів, королівське ложе яких
ніколи   не   ганьбилося   непристойним  використанням  чорних  очних  пов'язок,
украдених,  зазвичай,  у  літаках,  а  потім  начеплених  перед сном, щоб осяйне
ранкове   світло   не   проривалося   крізь  наглухо  зачинені  віконниці  наших
многостраждальних очей, котрим довелося багато чого побачити на своєму віку.
Вважатися  зрячим  серед  суцільної сліпоти, закріпленої національною традицією,
дає   більше  підстав  називатися  кротячим  супервайзером  чи  будь-яким  іншим
новомодним  слівцем, ознакою королівської влади: президентом, прем'єр міністром,
генеральним секретарем...
Маськін   вручив   кротячому  супервайзеру  свої  старі,  за  кротовими  мірками
новомодні,  сонячні  окуляри, кротячий супервайзер королівської крові зручненько
згорнувся  клубочком,  пильно і прискіпливо озираючи усе навколо, решта кротячих
підданих  відправилася  розривати-розкопувати  сусідський  лужок, перешіптуючись
між  собою, який у них тепер конче суперзрячий правитель і як вони тепер зможуть
гідно   прорити  вхід  у  третє  тисячоліття,  зрівнявши  із  землею  огидний  і
дискримінуючий образ сліпого крота.
Кріт  не  сліпий!  Він  просто зайвий раз не витріщається, а копає собі нишком і
крапка.  І  нічого  сліпому  зайвий  раз  в очі цвікати, що він сліпий, а то він
знайде спосіб уникнути дискримінації, котра так ранить кротячу психіку.
Завершивши  переможно  своїм  сонячно-окулярним  пактом повномасштабну революцію
суспільної   кротячої   самосвідомості,  Маськін  нарешті  пішов  купувати  собі
палицю-ключку для гри у гольф і кульки.
У магазині –нічим  дихнути,  громадиться  чимало  зденервованого  народу, тож Маськін насилу
позбувся  своїх скромних заощаджень і втомлений, хоча задоволений, повернувся на
зелений  луг  і  почав  грати  у  гольф.  Щоби  хоч  якось відрізняти цю гру від
справжнього  гольфу,  цей гольф стали називати «Маськін-гольф», де все, загалом,
як  у  справжньому,  але  перед початком гри необхідно влаштувати справжнісіньку
повномасштабну  революцію  суспільної  самосвідомості  будь-якого  народу, нехай
навіть  і  такого  зрячого,  як  кроти.  У  кротячому суспільстві появилася нова
правляча  партія «Зрячі кроти», і вони дійсно засліплюють своїм баченням охочих,
з  третьої  до  четвертої  ночі, користуючись національними сонячними окулярами,
подарованими  Маськіном,  і повірте мені, бачать вони в таких умовах аніскілечки
не  гірше  від Вас, мій глузливий читачу. А цинічного партнера Маськін пограти у
гольф  не  запрошує.  Ну,  повинен  він  хоч  чимось  відрізнятися  від  гри цих
гонорових і пихатих індиків?


Розділ восьмий
Маськін і Машина Маськіна

Коли   Маськін  був  маленький,  у  нього  не  було  машини,  зате  була  чудова
кишенька-скарбничка,  в  котру  вміщалися  камінчики,  черепашки  й  інші дитячі
скарби.  Потім  у  кишеньці  стало  мало  місця, і Маськін придбав собі сіточку.
Через  дірки в сіточці всі скарби дивним чином випаровувалися, і Маськін придбав
портфелика-ранця,  який  і  задовольняв тимчасово його потреби. Проте в портфель
доводилося  складати  всякі  книжки  із  зошитами,  бо  Маськіну  паралельно  із
збиранням  камінчиків  доводилося  вчитися в школі для Маськінів, щоби поступово
ставати правильним Маськіном.
З  часом  Маськін  став власником величезної господарської сумки. Він складав до
неї  важливі  предмети  Маськіного  побуту й інші повсякденні цінності. Оскільки
сумка  стала  дуже  важкою, то Маськін причепив до неї коліщатка, потім невелике
кермо,  мотор,  карбюратор,  кузов,  сигнальні  лампочки,  фари, вихлопну трубу,
гудок і головне–двері,   вікна,   ну   і  все  інше,  необхідне  у  справжній  автомобілізованій
господарській  сумці.  Стару  сумку,  правда,  довелося  вилучити, оскільки вона
заважала під колесами і гальмувала рух. Так у Маськіна появилася Машина.
Спочатку  Машина  була  молодою-зеленою  і  нетямущою, думала, що вона корова, і
ходила пастися на лужок. Проте досить швидко з'ясувалося, що Машина Маськіна– не корова, і необхідність пастися відпала сама собою.
Якогось  дня  Маськін пофарбував корову, тобто Машину, у красивий бордовий колір
для  підвищення  бадьорості. Маськін планував розмалювати свою машину ромашками,
але  чомусь  не  розмалював,  а сів і поїхав в магазин за покупками. Економічний
стан  у  державі,  де  жив-поживав Маськін, на щастя був хорошим, і тому покупок
Маськін  купував  багато.  Машина  сопіла,  кректала, але опору не чинила. За це
Маськін частенько пригощав її то хрумкою морквинкою, то солодкою апельсинкою.

Потім  виявилось,  що  Машина  Маськіна  погано  знає правила дорожнього руху, і
Маськін  відправив  її  вчитися  в  балетну школу, щоби розвинути у неї відчуття
ритму,  і щоб її там навчили усяким важливим рухам, наприклад, назад або вперед.
Маськін навіть пошив Машині пачку– спідничку, як у балерини, і особливі балетні тапочки – пуанти.
Машина  Маськіна  завдяки  таким  нововведенням  стала  надзвичайно елегантною і
рухливою.  Вона  навчилася  паркуватися  навіть  задом,  боком і трішки передом.
Маськін  дружив  зі  своєю  Машиною  й  іноді  відвідував  разом  із  нею  усякі
розважальні заходи.
Одного  разу  Маськін  пішов зі своєю Машиною в цирк. Там вони накупили морозива
усіляких  сортів  і  всілися у першому ряду дивитися виставу. Циркові коні мчали
вздовж  манежу,  і  підхоплена вітром тирса веселим вихором мчала на Маськіна та
його  Машину.  Проте  вони  зовсім  не  сердилися.  Їм  теж було весело. Маськін
хихотів  і  Машина  хихотіла.  Потім їм показували слона, величезного, мов гора.
Після  вистави  вони  залізли на слона, і дядечко в циліндрі сфотографував їх на
пам'ять– Маськін з Машиною на слоні! Чи може бути щось чудовіше?!
Ще  Маськін  зі  своєю Машиною любив подорожувати по різних країнах, магазинах і
бензозаправках.  Одного  разу Маськін з Машиною умудрилися перетнути Атлантичний
океан.  Правду  сказати, океан був не зовсім справжній. Це було дощової осені, і
в  дворі  утворилася  справжня величезна калюжа, яку Маськін назвав «Атлантичний
океан». Ось його Маськін з Машиною і перетнув.
Ось  які  вони  були  мандрівники! Проте не завжди було безхмарно по обидва боки
Атлантичного океану Маськіна. На одному березі жили плямисті жаби, на іншому–без  плямочок.  У  мене  нема  потреби  пояснювати  високоповажному читачеві, що
подібна   відмінність   вельми   достатня,   аби  послужити  причиною  затяжного
озброєного  конфлікту. Зрозуміло, що в цьому випадку не обійшлося без військових
дій.
 Озброєні  сили плямистих жаб, озброївшись противнющими голосами, почали виводити
з  себе  жаб  без  плямочок,  тому  коти  Маськіна  нервували, та й Маськін спав
погано.  Справжнісінький  кошмар почався тоді, коли жаби без плямочок, оклигавши
від перших нищівних атак ворожого квакання, застосували свою секретну зброю–вони  заквакали  так,  наче  хтось  би  водив  заіржавілим токарним верстатом по
виламаній  з  електростанції  турбіні,  на  якій  ще  залишилися  сліди вібрацій
свіжовиробленої електронапруги.
Маськін  відразу  скликав  раду,  що  складалася з оберемкових котів, невеликого
вдумливого  Плюшевого  Ведмедя,  Кашатки,  Шушутки і, звичайно, улюбленої Машини
Маськіна.
Машину послали послом до плямистих жаб, а Плюшевого Ведмедя –до  жаб  неплямистих. Котів нікуди не послали, тому що вони були ледачі і нікуди
би  й  так не пішли, особливо в мокру погоду. Машині було однаковісінько чи суха
погода,  чи  мокра.  У  мокру  погоду  їй приємніше було їздити, тому що сонечко
припікало не так сильно, а шини не так сильно натирало.
Отже,  прийшли  посланці  Маськіна  до  ворогуючих сторін, а там битва у повному
розпалі.   Головна   плямиста  жаба  вийшла  зовсім  із  себе,  підвищила  голос
настільки,  що  у  сусідньому  лісі  розболілася  голова в лося , і він попросив
лосиху дати йому щось від головного болю, і та зробила йому компрес на роги.
Таким  чином,  конфлікт  явно  виплив  за  береги Атлантичного океану Маськіна і
починав затоплювати весь регіон.
А  Маськін пішов на кухню варити варення і думати про світові процеси, поки його
вірні посланці вели переговори.

Думки-гадки Маськіна про світові процеси
Я  наводжу  тут  скорочений  список  думок-гадок  Маськіна  про світові процеси.
Повний  список  можна  знайти  на  горищі  в  старій скрині у томі 28-му Повного
зібранння  думок  Маськіна,  ви  там  також  можете  ознайомитися  з коментарями
Маськіна,  які  тих  думок-гадок  стосуються,  а  ще  рекомендую познайомитися з
повним  індексом  другорядних  думок Маськіна з першорядних питань із триразовим
відступом   стосовно   третьорядних  питань  тваринництва,  вареннячковарства  і
мирного   використання   ефекту   шумознімання   у   сфері  вареннячковиробничої
промисловості.
Отже, думка перша:
Якщо  в світі все тихо-мирно, то й шуміти не треба, а то буде важко заснути, а в
котів зіпсується настрій.
Думка друга:
Якщо  світові  неспокійно, то його слід перевернути на інший бік, заспівати йому
колискову-колисанку  про «сіренького котика-воркотика», і мир сопітиме, сопітиме
та й заспокоїться.
Третя думка:
Мир – світу, світло –миру,  а  якщо  попросить  ще  чогось, то відразу не давати, а хай спочатку світ
почистить  вуха,  позбирає  іграшки і пообіцяє більше не говорити лайливих слів,
почутих у дворі.
Ці  три  геніальні  думки-гадки  Лев  Толстой  хотів  було  використати  у своїй
винятковій  казці  «Війна  і  мир»,  але  Маськіна  тоді  ще на світі не було, і
Толстой обмежився своїми власними думками. А що ви собі думаєте–і  такі  велетні  думки,  як  Лев  Миколайович,  мають  невеличкі  недоліки. Але
великодушний  Маськін  щиро  його  любив,  тому  й не сердився. Він сам тихенько
дописав  ці  три  світові  думки на краєчку четвертого тому Толстого, і на цьому
вони обидва заспокоїлися.
Отже,  гінець-посланець  Плюшевий  Ведмідь, озброєний парасолькою намалював усім
неплямистим  жабам  чудові  плями,  а Машина наочно пояснила плямистим жабам, що
усі  жаби брати і сестри, і пов'язала їм червоні стрічки, щоби потім розрізнити,
котрі  жаби  дійсно  плямисті з народження, а які пофарбовані. Це було важливо з
чисто історичної і наукової точки зору.
Утихомирені  жаби  полягали  мирно  спати, а Маськін, Машина, Плюшевий Ведмідь і
два  оберемкових  коти  пішли  в  альтанку пити чай з варенням і смакувати мирну
тишу.
Машина  страшенно  любила  смакувати  тишею  і  варенням  у  колі друзів, адже з
дитинства росла в любові і ласці, тому й виросла згодом у МАШИНУ МАСЬКІНА.


РОЗДІЛ ДЕВЯТИЙ
МАСЬКІН І ЛИСИЦЯ

Одного  разу  в  двір  до Маськіна забрела лисиця. Вона була страшенно худюща, і
Маськіну   у  першу  мить  здалося,  що  це  собака.  Собак  Маськін  обожнював:
породистих і непородистих, великих і малих, пітбуль-тер’єристих  і шавкоподібних. А тут виявилося, що в двір прибилася руда лисиця, а лисиць
Маськін не любив, бо вважав морально зіпсутими зухвалими нахабами–дуже  схожими  на  політиків.  Лисиця, яка забрела до Маськіна, теж відзначалася
зухвалістю  і  нерозбірливістю  в  засобах.  Це  довгов'язе  хвостате чудовисько
пропхало  свого  довгого  носа між лозинами огорожі Маськіна і почало обнюхувати
місце,  де  Маськін з котами і Плюшевим Ведмедем влаштовували піонерське багаття
і  співали  туристично-похідні  пісні.  Маськіна обурився і спробував обстріляти
лисицю   із  швабри,  що  перша  попалася  під  гарячу  руку,  але  руда  кумася
проігнорувала артобстріл.
Тоді   Маськін,   знайшовши   у  своєму  гардеробі  лисячу  шубу,  почав  наочно
демонструвати  своє  ставлення  до лисиць, розмахуючи шубою, мов звитяжний лицар
бойовим   прапором.   Лисиця   на  грізні  військові  приготування  не  звертала
аніякогісінької  уваги  і преспокійно перейшла до обнюхування миски із залишками
каші,   яку   не   доїв  Плюшевий  Ведмідь,  що  наразі  насолоджувався  водними
процедурами  в  ставочку  поряд  із  будинком  Маськіна.  Плюшевий Ведмідь любив
по-мільйонерськи  порозкошувати  в  ставку,  але,  замість  келиха  охолодженого
мартіні  з  оливкою,  він  любив  споживати смачну густу вівсяну кашу з корицею,
зварену Маськіном.
Маськіну  спало  на  гадку,  що,  можливо,  лисиця скажена, тому він поставив їй
декілька  навідних  питань про устрій держави, в якій жив Маськін, про політичну
систему і права виборців.
Лисиця  не  відповіла  нічого,  з  чого  Маськін  зробив висновок, що вона ціком
нормальна  і  сказом не заражена. Тоді Маськін повісив військовозобов'язану шубу
назад  у  шафу і поскаржився на в'їдливу лисицю котам. Коти негайно відправилися
до  своїх  горщиків і стали діяти згідно протоколу під кодовою назвою «Дубль ве,
сі»  (ватерклозет).  Через  кілька  хвилин  коти  повторили  операцію,  зробивши
контрольний газовий вистріл.
Маськін   вийшов  назовні  перевірити,  чи  лисиця  часом  не  показала  хвоста,
забачивши  наявність  представників  великих  котячих,  оскільки  на  огорожі  у
Маськіна  висів  пляжний  рушник  із  зображенням  леопарда, а продемонстрований
котами військовий маневр повинен був цю візуальну атаку закріпити.
Лисиця незворушносиділа в протигазі…
«Це війна», –вирішив   Маськін,  спантеличений  таким  нахабством.  Він  чкурнув  у  будинок,
притарганив стару піонерську сурму і голосно заграв: «Ту-ру-ру-ра–кличе  сурма!».  Лисиця  у  відповідь  елегантним рухом дістала планшет і почала
неквапно замальовувати топографічну карту Маськіного двору.

Доведений  подібним зухвальством до відчаю, Маськін витягнув хлопавку-тріскуху і
не  гаючись  ні  хвилини,  вистрілив  прямо  у лисиці над вухом. Згодом, у своїх
мемуарах  «Пора віськового лихоліття» лисиця визнавала, що її контузило, проте у
момент  ляскання  хлопавкою-тріскухою  вона  проявила героїчну витримку і навіть
вухом не повела. Маськін–мудрий  і  далекоглядний  стратег,  вирішив досягти перемир'я. Він послав лисиці
ультиматум,  що  якщо вона негайно не припинить військові дії і не виведе себе з
території   Маськіного   двору,   то   Маськін   припинить   військові   дії   в
односторонньому  порядку  і  піде  спати, а лисиця може сидіти тут хоч до ранку.
Вранці  випаде холодна роса, вона промочить лапи і хвіст наскрізь, ще й заробить
ревматизм.  Ви  можете  собі  уявити,  як лисиці житиметься з ревматизмом. Треба
зайця упіймати– дзуськи! З ревматизмом далеко не побіжиш!
Хитромудра   Лисиця  ультиматум  проштудіювала  і  притьмом  злиняла  із  двору,
впіймавши доброго облизня. А ви кажете–мирні  переговори  не  діють.  Майте  на  увазі, що у віночок мирних переговорів
потрібно завжди вплітати мирні погрози, тоді справа піде на лад.


РОЗДІЛ ДЕСЯТИЙ
МАСЬКІН І ГЛОБАЛЬНЕ ПОТЕПЛІННЯ

Сонячного літнього ранку вийшов Маськін надвір, а там –спека-жара,  нічим  дихнути.  Повернувся  Маськін  у  будинок та й сів телевізор
дивитися. По телевізору саме Індію показували– там теж було спекотно.
      –  Глобальне потепління, –зітхнув  журливо  Маськін. І, посмутнілий, поплентався провіряти, як там поживає
його  лисяча  шуба.  Лисяча  шуба  трималася  у  формі і почувалася добре. А все
завдяки турботам Маськіна, котрий добросовісно тренував її на зиму.
Шуба вже вивчила дві команди –«Ціп-ціп-ціп»  і  «Брись!» Почувши команду «Ціп-ціп-ціп», шуба плавно сковзала з
вішака  і  приймала  Маськіна  у  свої  теплі  хутряні  обійми.  Почувши команду
«Брись!»,  вона  легко  ковзала  з  пліч  і  йшла  відсипатися  у  шафу, успішно
відбрикуючись  від  ненажерливої  молі.  Маськін  поплескав  свою лисячу шубу по
плечі, та й каже:
–От  халепа…  Не  скоро  нам  із  тобою світить гуляти. Подивися-но, яка спека на
вулиці.
І справді –на  вулиці  було  дуже  жарко,  сонце  пекло  щосили. Ставок майже весь висох, а
плямисті  жаби так засмагли, що стали суцільно чорними. Маськін якось придивився
і побачив, що жаба геть-такм почорніла, і як закричить:
– Дивіться-дивіться! Чорна Жаба!
А жаба на нього як фиркне презирливо:
– Я – не чорна. Я – афро-американська.


Взагалі,  глобальне  потепління  не  застало  Маськіна  зненацька. Він уже почав
звикати,  що  все в наші часи набуває глобальних форм, як от: глобальна глупота,
глобальна  сірість,  глобальне  затемнення,  глобальне під'юджування і глобальне
харчування  із  гучною  назвою  «мережа  Макдональдс». Тому глобальне потепління
Маськіна мало збентежило.
Оберемкові коти, навпаки, були щасливі –вони  так мерзли решту часу, коли було лише «спекотно», а не «дуже спекотно», як
тепер,  і  так  виснажилися  за  той  період,  котрий переважно проспали, хоча й
недостатньо  глибоким сном, що Маськін за глобального потепління завжди знаходив
їх  у  сонно-блаженних  і  захоплено-дрімотних  позах,  а  на їхніх мордочках аж
висвічувалося:  «Пошкодуй,  не  буди,  сам  лягай і поспи!», «Перед сном нічним,
серйозним,  досхочу  поспати можна. Очка міцно затуляй, хвіст і лапи відкидай!».
Їхні  хутряні  кожушки  аж  пашіли жаром, але коти їх нізащо не знімали, напевно
тому, що боялися погубити з кишень якісь важливі котячі документи.
Скажете, коти не мають кишень? От хутро у них є –це,  здебільшого, пухнаста і найпривабливіша, найчарівливіша, заворожуюча зброя,
котрою  коти  успішно  завойовували  людство,  поставили  його  собі  на службу,
поселилися  в  його  будинках  і  спали  на  його  подушках, делікатно витурюючи
ніжно-рожевими  подушечками своїх лапок голови своїх господарів з їхніх законних
ліжко-місць.  Тому,  всі  без  винятку  коти  панічно бояться змокнути, бо мокра
кішка виглядає саме так, як вона і була створена всесвітом,–звірком,  осоружним  із  вигляду,  завбільшки  із щура. Якби кішки були весь час
мокрі,  не  стали  б  вони  найпопулярнішим  видом  на  Землі,  який, безумовно,
підкорив серця більшості людей.
А от Шушутці Глобальне потепління аж ніяк не шкодило –він  просто  почав  розгулювати  з голим черевцем і частіше бігав мацати пісок у
своєму  пісочному  термометрі,  схованому  в шафі від оберемкових котів, бо вони
щоразу  намагалися  застосувати  термометр  як вимірювач вологості, а Шушутка із
цим категорично не погоджувався.
Не шкодило глобальне потеплення і Кашатці –вона   якраз   придбала  три  нові  купальники,  і  глобальне  потепління  стало
прекрасною  нагодою  розвісити їх по всьому будинку, замість прапорів заморських
держав, попередньо намочивши кожен з них по одному разу.
Лише  Плюшевий Ведмідь неймовірно страждав від глобального потепління, майже так
само  важко  зітхаючи,  як  усю  зиму  він страждав од глобального похолодання і
глобального  перемерзання,  і  як  у  всі інші дні страждав від інших глобальних
явищ:  глобальних  намірів,  глобального  схуднення, глобального попотрясіння, а
також  глобального  пукання, яке заполонило увесь наш безумно-нестриманий світ у
нашому  безумно-нестриманому  столітті.  Милосердний  Маськін  не  міг  спокійно
спостерігати  страждання  Плюшевого  Ведмедя і вирішив йому хоч якось допомогти:
зненацька облив холодною водою. Плюшевий Ведмідь з несподіванки як зарепетує:
– Маськіне! Ти ж промочив мені шкарпетки!
Маськін глянув на Плюшевого Ведмедя –той  був  у  мокрих  штанях, але без шкарпеток. Маськін любив у всьому абсолютну
точність, тому здивувався:
– Що це ти городиш? Я не міг замочити тобі шкарпеток, адже ти без них!
Плюшевий  Ведмідь,  на  доказ  своєї  правоти,  дістав  мокру шкарпетку з кишені
мокрих  штанів.  І тоді Маськін пригадав, що Плюшевий Ведмідь завжди літом носив
шкарпетки  в  кишенях на випадок раптового глобального похолодання, якщо раптом,
ні з того ні з сього, літо закінчиться.
Плюшевий   Ведмідь,   навчений   гірким   життєвим  досвідом,  знав  про  прикру
властивість  речей  несподівано  закінчуватися.  Якось  раптово вдома скінчилися
ванільні  сухарики,  потім  раптово закінчився кленовий сироп, не кажучи вже про
шоколадні    цукерки,    які    взагалі   мали   унікальну   здатність   раптово
випаровувалися.
Маськін  пригостив  Плюшевого  Ведмедя морозивом, компенсуючи завдану моральну і
фізичну  шкоду  його  шкарпеткам,  а  сам відправився на переговори з Глобальним
Потеплінням.  Він  напакував  вдосталь провізії: козубець свіжої лісової суниці,
дволітровий  бідон із чорницею, свіжоспечені пампушки, посипані цукровою пудрою,
і  маленьку  пляшечку  домашньої наливки, щоб, як кажуть у нас на Заході, «Break
the ice»– «зламати лід» –загладити  незручність  при  знайомстві. Маськін добре розумів, що без гостинців
йти  до Глобального Потепління якось не випадає. А домашню наливку Маськін узяв,
тому  що Глобальне Потепління досягло повноліття, мало паспорт і славилося своєю
прихильністю до 40? позначки.
Однак Маськін знайшов Глобальне Потепління на свому подвір’ї,  так  що  потреба  далеко  ходити  відпала сама по собі. Глобальне Потепління
сиділо  без  сорочки,  випнувши  свою засмаглу зовнішність на сонечко, і грало в
підкидного  дурня  з  Глобальним Помутнінням, Глобальним Потуранням і Глобальним
Збайдужінням.  Весела  братія  грала  цілком  серйозно,  на  абсолютно конкретні
призові  права.  Якщо вигравало Глобальне Потурання, то усі навколо повинні були
всім  попускати  до тих пір, поки не виграє, скажімо, Глобальне Помутніння, тоді
всі   навкруги  мали  скаламутитися,  хто  чим  може,  оскільки  примусити  всіх
скаламутитися розумом–це  означає  визнати,  що  він  у  всіх  є, а це хибне уявлення, яке протирічить
істині.
Ну,  а  коли  нарешті  перемога  діставалася  Глобальному  Збайдужінню, то всім,
відповідно,  мало  ставати  все  попри  мешти,  і  всі при зустрічі повинні були
говорити один одному: «А вам що, не до лямпочки?» «Спасибі– до одного місця», – повинні були відповідати інші.
Останнім  часом  Глобальне  Потепління,  вдосталь  поніживши спекою партнерів по
грі, підкидало на дурника не ті карти, але Глобальному Збайдужінню було–все  один  біс,  Глобальне  Потурання  не  звертало  на  це  уваги,  а Глобальне
Помутніння скаламутилося настільки, що почало дрімати.
Маськін  без  зайвих  розмов  хлюпнув кожному чарочку наливки, і дружна компанія
випила  за  знайомство.  Глобальне  Помутніння  так  залило  очі, що захропіло у
кущах, і Маськіна залучили до гри, щоби не псувати партію.
Маськін  довго  дурня  не клеїв, тому виграв з першого разу, бо добре-таки набив
руку   в  цій  високоінтелектуальнозаворожуючій  грі.  Дурнем  вийшло  Глобальне
Збайдужіння,  але  воно не образився, бо нещодавно вставило нові лінзи і відтоді
йому  все  було  фіолетово.  Глобальне  Потепління  запитало  Маськіна, хто він,
власне, такий.
– Я – Глобальний Маськін, – сміливо відповів Маськін.
– Он як, тоді все повинно належати Маськіну, – вирішило Глобальне Потепління і пішло собі спати.
Усвіті  одразу  стало  прохолодніше  і  посвіжішало.  Щасливий  Плюшевий Ведмідь
весело почав гратися кубиками, а люблячий Маськін від цього розчулювався.
Тільки оберемкові коти голосно обурювалися –вони   знову  не  додивилися  до  кінця  свій  особливо  спекотний  і  цілковито
глобальний сон.








РОЗДІЛ ОДИНАДЦЯТИЙ
ПОШТОВА СКРИНЬКА МАСЬКІНА


На  перших  порах  Маськін  був  власником  маленької поштової скриньки зеленого
кольору,  котра  стирчала,  ніким  не помічена, біля самісінької дороги. Маськін
свою  скриньку  дуже любив, але якось узимку злючий трактор її зламав, і Маськін
змайстрував  натомість  нову  величезну  поштову скриньку, а для того, щоб її не
спіткала  така ж халепа, як попередницю, то помалював блискучою бордовою фарбою,
написавши  зверху:  «МАСЬКІН».  Стовпчик,  до  якого кріпилася Поштова Скринька,
Маськін пофарбував червоно-білими косими смугами– як прикордонний стовп, і весь проїжджий люд почав зупинятися і пред’являти  Маськіну  документи,  бо  міркував,  що це нововведений кордон. Маськіну
довелося причепити величезний плакат, схожий на білборд:

«Їдьте щасливо! Тут кордону нема!
  Кличе в дорогу горласта сурма! »

Оскільки  рух біля будинку Маськіна був двостороннім, то з іншої сторони плакату
Маськін дописав:

«Також проїжджайте! Кордону нема!
  Щасливою буде поїздка уся!»

Взагалі-то  представники  Homo Sapiens планети Земля звикли, що прикордонна межа
може  вималюватися  у будь-якому місці Землі, тому, вздрівши будь-який смугастий
стовпчик,  чемно лізли за документами і знімали штани для поглибленої перевірки:
чи  не провозять часом вони, не дай боже, чогось забороненого за межі смугастого
стовпчика. Ви ж розумієте: до стовпчика– можна, а після стовпчика – «ні-ні-ні!, ніззя!» –одразу  в «турму». В «турмі» Homo Sapiensи Землі сидіти не любили і тому, всі як
один,  шикувалися  в чергу в приспущених штанях перед першим-ліпшим посмугованим
стовпом.
Якось інопланетяни – мешканці планети Зюзя –вирішили   захопити   Землю,   але   перед  цим  завбачливо  подивилися  у  свій
інопланетний телескоп–і  аж  свої  інопланетні писки пороззявляли: усі люди Землі стоять у черзі перед
смугастими  стовпцями  в приспущених штанцях. Інопланетяни вирішили, що це якась
невідома заразна бактерія, гіпервірусна інфекція, і чимдуж дали драла–від   гріха  подалі,  по  дорозі  захопивши  іншу  планету.  Homo  Sapiensи,  не
спинившись  на  досягнутому,  продовжували стромляти стовпи і встановлювати нові
кордони,  тому  черги  голозадих  землян  постійно зростали і множилися. А гасло
«Ані  руш!  Туди не йди!» стало всесвітнім гаслом Землі, бо підтримувати порядок
найлегше  у  тому  випадку,  коли  більшу  частину  людства  вишикувати в чергу,
приспустивши з них штани і передбачливо залишивши їх голозадими.
Тому-то  Маськіному  стовпчику  ніхто  не здивувався, бо більшість громадян були
лояльно-слухняними   і   навіть  відмовилися  від  підтяжок,  щоби  завжди  бути
напоготові  й  вчасно підтримати національну безпеку, шляхом зняття штанів перед
кожним смугастим стовпом.
Плакат-пояснення   Маськіна   проблему   фактично  вирішив,  і  йому  доводилися
всього-на-всього   два-три   рази  на  день  допомагати  підтягувати  штаненята,
помилково зняті підсліпуватими чи малограмотними проїжджими.
Взагалі-то,  знання алфавіту або, ще краще, грамотність значно полегшують процес
читання. Можна, звичайно, читати, не знаючи усіх букв,–просто  уважно гортати книжку, шукаючи тільки знайомі букви, і тільки їх читати.
Ну  ось, наприклад, Б або В, або навіть У, однак суті деяких книжок у результаті
такого  диво-читання  горе-читач  може  не  зрозуміти. Тому Homo Sapiensів Землі
формально  старалися  навчити  усіх  букв,  хоча  деяким землянам букви давалися
важкувато,  однак  вони  собі  того  не брали до голови і на питання анкети: «Чи
вмієте  ви  читати  і  писати?»  сміло ставили хрестик, котрий недоброзичливцями
розцінювався як буква «Ха», а більш доброзичливими– як математичний знак «плюс».
Оскільки  широко  розгалужена  система  шкіл  забезпечувала  більшість населення
знанням  азбуки  й  азбучних  істин,  то люди почали писати один одному листи, а
пошта  почала  їх  розвозити. Адже написати листа за кордон набагато легше, аніж
дві години стояти в черзі з приспущеними штанами в один бік, а потім– у другий бік, увесь час ризикуючи потрапити в «турму».
Маськін  вештатися  по  заграницях  не  любив і тому завжди слідкував, щоби його
Поштова  Скринька  була  готова  отримати нові листи. Насправді, від зовнішнього
вигляду  вашої  поштової  скриньки  залежать,  які листи і посилки ви отримаєте.
Коли  поштова скринька Маськіна була зеленого кольору, то усі листи були всуціль
тоскно-зелені і сопливо-тужливі, а тільки-но у Маськіна з’явилася  нова блискуча бордова скринька, найвеселіша на усій дорозі, то й почали
надходити  до  нього  усілякі  відкритки  з  екзотичних-тропічних країн, вітання
ромашкові-бузкові,  журнали  з  картинками-ілюстраціями  й  цукерки-солодощі від
Діда  Мороза.  Маськін  дивувався  з тої чудасії, що колір поштової скриньки має
такий  разючий  вплив  на відправника. Маськін про це нове явище природи написав
вченому  Ейнштейнику,  і  той,  не  в  змозі вирішити парадокс, довгенько з горя
заливав  очі  оковитою.  Потім,  трохи  прочумавшись  і  прийшовши  до  тями  за
допомогою швидких нейронів, Ейнштейник дав назву цьому явищу–«Парадокс  Ейнштейника-Маськіна»,  і  під  такою  назвою нове явище зайняло своє
місце на сторінках підручника з квантового поштарства.



Маськін  теоретичній  науці  довіряв  поскільки-постільки,  тому  засів  у кущах
неподалік від Поштової Скриньки у той час, коли до неї під’їхав   поштар   Благовістик.   Поштова  Скринька  з  радощів  почала  облизувати
поштаревого носа, вимахуючи стовпцем, мов песик хвостиком. «Сидіти!»–строгим   голосом   прикрикнув   поштар,   проте  Скринька  аж  ніяк  не  хотіла
заспокоюватися,  нюшила  сумку  Благовістки,  вихоплюючи і ковтаючи найгарніші й
найвеселіші   відкритки.   Поштар   насправді   анітрохи   не  сердився,  тільки
поплескував  по  блискучо-бордовому  боці  Поштову  Скриньку  Маськіна  і весело
сміявся.
Коли  Благовістик  поїхав,  Маськін  повів  вигулювати Поштову Скриньку, а потім
змайстрував їй теплу будку і купив смачну кісточку.









РОЗДІЛ ДВАНАДЦЯТИЙ
МАСЬКІН І МОЧАЛКА

Аристократичність –це   вже   давно  не  данина  походженню,  випещеній  родовитості  і  зманіженій
витонченості.  Сьогодні  можна  зустріти  аристократа  в  будь-якому суспільному
прошарку:  робітників,  селян  і,  повірте  на слово, мочалок, тюбиків із зубною
пастою,  манікюрних  ножиць,  і,  зрозуміло,  пудрениць. Я гордий з того, що був
особисто  знайомий з однією чудовою, виключно вихованою пудреницею, котра до цих
пір  проживає  в  потаємній двокімнатній кишеньці сумки Маськіна, і якою Маськін
давно  вже  не  користується, щоб припудрити носика, а використовує виключно для
витончених  бесід.  Пудреницю Маськіну познайомив Плюшевий Ведмідь, як із старою
знайомою  бабусі  Плюшевого  Ведмедя,  котра,  у  свою  чергу,  познайомилася  з
мудмуазель Пудреницею на міжнародній виставці в Парижі в 1937 році.
Оскільки  самотній,  незаміжній та пристаркуватій пудрениці у молодого Плюшевого
Ведмедя  не  випадало,  то вона зволила прийняти пропозицію змінити помешкання і
переселитися   до   Маськіна  в  сумку,  ставши  хазяйкою  скромних  і  затишних
апартаментів.
Мочалка  Маськіна  теж  відносилася  до  аристократії,  тому  Маськін  соромився
користуватися  її  послугами  і  тому  намилювався  мочалкою  Плюшевого Ведмедя,
котрий  і  так  купався  у  ставку, і за своєю мочалкою анітрохи не скучав. Хоча
слід  сказати,  що  Плюшевий Ведмідь колись настійливо вимагав у Маськіна купити
йому  нову  мочалку  і навіть влаштував невеличку демонстрацію біля Кремлівської
стіни  будинку  Маськіна,  вкритої  цілком  кремлівськими  цеглинами, розмахуючи
плакатом
 «МОЧАЛКУ ВЕДМЕДЮ!»
 і горланячи на все довкілля:
 «Мочалку Ведмедю!» «Мочалку Ведмедю!»,
 при цьому  Плюшевий Ведмідь скиглив жалібно і протяжно, ось так:
 «Моча-а-алку!».
Маськін  змилувався  над  Плюшевим Ведмедем і подарував йому мочалку, а Плюшевий
Ведмідь  практично одразу втратив до неї інтерес, тому що купався в ставочку без
мочалки.
 Таким чином, звільнившись від своїх безпосередніх службових обов’язків, Мочалка передала повноваження з миття Маськіна своїй юній колезі – мочалці Плюшевого Ведмедя, а сама пірнула в океан поезії:
Пухирцями диво-піни
В снах своїх літаю вільно;
Не боюся злої зради,
Бо дарує крила радість.
Не шукаю слави й сцени
Темзи, Тибру, Нілу, Сени,
Бо водою безперервно
Ріки повняться щоденно…
Чуттєвий  голос  Мочалки  наповнював  ванну  кімнату  чистою  аурою, обезводнена
поетеса  журливо  зітхала  і  топила  печальний  погляд  у вікні ванної кімнати,
покурюючи довгу дамську сигарету, запхану в не менш довгий янтарний мундштук.

Від Мочалки–Губки долі, 
Не лишилось й сліду – й годі…
Учепилась б міцно в палку –
Терла б спинку вам – не жалко.
Втратила спортивну форму –
Не прийду я швидко в норму.
Дайте відпочити серцю
І налийте трішки з перцем.

Надлишок  вільного часу і охайна ванна кімната не тішили ніжну душу Мочалки, і з
кожним  днем  її  смуток  ріс-виростав.  У  неї  почало паморочитися в голові; з
надзвичайно  силою  у  свої  байдужі  обійми  притягувала  безкомпромісна  земна
гравітація;  вона  швидко  набрала  надмірну вагу і вже двічі гепала на підлогу,
разом із гачком, на якому висіла. Маськін запереживав–чи  не  захворіла  часом його Мочалка. Він навіть повіз її на прийом до відомого
психолога-неофрейдопукаліста   на   прізвище   Дуборіза,  переконаного  мавра  і
проповідника  ідеї, що не слід тримати у собі те, що можна із себе випустити, за
котру і був зачислений до святого напряму психології– неофрейдопукалізму.
В  психолога  Мочалка тільки стогнала і пускала мильні бульбашки. Лікар Дуборіз,
життєрадісний   за   родом   своєї  діяльності,  запропонував  нещасній  Мочалці
подорожувати, проте вона заперечила і заголосила у відповідь:
Втратила спортивну форму –
Не прийду я швидко в норму.
 
– А ви пробували привести себе в форму? – гарячкував добрий лікар Дуборіз.
Дружина  Дуборіза  був  туристичним  агентом  і,  за дивним збігом, усі пацієнти
Дуборіза починали свою терапію з навколосвітньої подорожі, із обов’язковою   профілактичною   зупинкою  на  Місяці.  Місячні  ландшафти,  на  думку
Дуборіза, були надзвичайно життєстверджуючі.
Мочалка   пробувала   розповісти   Дуборізу   про   своє   нещасне  дитинство  в
промтоварному  магазині,  де  вона безрадісно провела півтора року, не маючи ані
шматочка   мила,  відчуваючи  себе  безнадійно  знедоленою.  Однак  Дуборіз  про
дитинство   слухати  не  хотів  і,  якщо  пацієнтка  не  мала  наміру  терміново
відправитися  у туристичну агенцію його дружини, то настоював на тому, щоби вона
неодмінно  придбала  настільний  посібник із неофрейдопукології, котрий Дуборіз,
треба  віддати  йому  належне,  розповсюджував  серед  своїх пацієнтів по цілком
доступній ціні.
Мочалка  посібника  не  купила,  психолога  покинула і взагалі вирішила, що вона
смертельно хвора. Вона дивилася по телевізору серіал Sponge Bob– Square Pants («Мочалка Боб –Квадратні  штани»)  і  розуміла,  що  у  мочалок  все, як у людей: штани, мізки,
муки.
Маськін  вирішив  відволікти Мочалку від сумних думок, купував їй квіти й одного
дня,  коли  вона  трагічно  заявила: «У мене немає і не може бути дітей…я не маю
для  кого  жити…»,  Маськін  вирішив завести домашню тваринку, щоби Мочалка мала
про кого дбати. Так у Маськіна вдома з’явилася муха на ім’я  Карапузик,  доглядати за якою, однак, Мочалка бажання не виявила, і Карапузик
ріс  вуличною  мухою,  всім набридав, засиджуючи предмети першої необхідності, і
врешті-решт  його  відправили  в реабілітаційну клініку, оскільки спостерегли за
ним  шкідливу  звичку  курити  зелений чай, котрий для мух є надзвичайно сильним
афродизіаком.
Отже,  знову Мочалка залишилася одна-однісінька. Її поетичні рядочки ставали все
сумнішими,  голова розколювалася од болю, сон був неспокійним, турбувала сухість
у всьому тілі, та ще, як на лихо, почали із Мочалки сипатися шматочки-кусочки.
Як порвуся на кусочки,
Щастя всохнеться віночок.
Вік дівочий – смерті в зуби, 
Пошкодуйте, губкогуби. 
Бо прекрасні дні і ночі
У казковій піні очі,
Личка миють – лиш не я,
Не для мене піна ця…

Маськін,  почувши  цю довершену поетичну сентенцію, моментально намилив Мочалку,
проте  вона  почала  активно  відпльовуватися  і  галасувати, що не потрібно їй,
мовляв,  мила матеріального, що потрібно їй мило духовне, і що нікчемний Маськін
нічого не тямить в її пропащій мочалковій душі. Маськін так злякався за здоров’я  Мочалки,  що  допоміг  їй  накинути  улюблену вуаль, пошиту із найніжнішого і
найрожевішого  туалетного  паперу,  без котрої Мочалка ніколи не покидала ванної
кімнати,  і,  всадовивши  нещасну  в Машину Маськіна, терміново повезли, голосно
сигналячи:  «Піу!  Піу!  Піу!»,  в Квебекестан до лікаря Замороки, котрий зробив
Мочалці  Маськіна  сканування  мочалки,  із  введенням  контрастного  шампуню  в
загальну  мочалкову  артерію.  Мочалку  поставили  діагноз:  Загальна  Мочалкова
Недостатність  (ЗМН),  і  заборонили  писати вірші, після чого Мочалка попросила
прислати їй священика.
Ви  може  не  знаєте,  що  мочалки  надзвичайно релігійні. Вони вірять, що назва
їхнього  роду  пішла від фрази «Что есть мочи алкать», і приписується цей вислів
месії  Мийдодіру, друге пришестя якого з нетерпінням очікувалося кожного банного
дня  із маминої і таткової спальні. Мийдодір зображувався кривоногим і кривим, а
ще він був «Умивальників начальник і мочалок командир».
Доля  Мочалки несподівано вирішилася наступного ранку, коли вона, висповідавшись
і  покаявшись в одному, не дуже страшному, банному гріху, приготувалася канути в
Лету, пірнувши у води Стіксу, де чистота–поняття  явно  відносне…  Богу  дякувати,  у  той  день  Маськін  запримітив, що
Плюшевий  Ведмідь  вже відлежав собі обидва боки і виглядає досить-таки несвіжо.
Плюшевий Ведмідь не сперечався–узяв    свою    мочалку,    котрою   тепер   користувався   Маськін,   і   довго
відмивався-відтирався  нею  у  ставочку.  А  Маськін,  геть забувши про критичне
становище  Мочалки,  ухопив  її  сонну  з  гачка, рішуче намилив і використав по
призначенню.
З тих пір Мочалка Маськіна хворіти перестала.







РОЗДІЛ ТРИНАДЦЯТИЙ
МАСЬКІН І РИНКОВА ЕКОНОМІКА

Одного дня Маськін виріши піти на базар. Коли дивиться –а  базар  уже  не  базар,  а «Ринок» називається, а базарна торгашка-спекулянтка
Посмітюха,  котра  завше обраховувала довірливого Маськіна, котрий купував у неї
горіхи  для  Плюшевого  Ведмедя,  на  півтора  горішка,  уже зветься не Базарною
Торгашкою,  а  Ринковою  Економікою, і пробує обважити-обрахувати Маськіна тепер
одразу на три горіхи.



Маськін,  звичайно,  розумів  потребу  суспільства  розвиватися від натурального
господарства  із  свіжим маслом-молоком до більш розвинутого, ненатурального, із
порошковим  молоком  і  мазутним  маслом,  проте  повертатися  додому  без трьох
недорахованих  горішків  Маськін  не  міг,  тому  що завжди купував оті саме три
горішки.  Коли  він  приносив Плюшевому Ведмедю тільки півтора, то вигадував, що
півтора  горішки  він з'їв по дорозі додому, щоби Плюшевий Ведмідь зайвий раз не
засмучувався.
Плюшевий  Ведмідь  Маськіна  був  ідеалістом  із  практичним  ухилом. Він наївно
думав,  що  коли  платиш  за  три,  то й отримати повинен три горіхи, а не два з
половиною,  не  один  з  трьома  четвертими  і  навіть  не  один з чвертю, як це
відбувалося у деяких країнах, через що Маськін відмовлявся там жити.
Плюшевий  Ведмідь  одного  разу  на  голодний  шлунок начитався Жан-Жака Руссо у
вільному  перекладі  новою  російською  мовою  з такою назвою на обкладинці: «Як
держава  вміє  нас  доїти і як нам на це реагувати», та підзаголовком маленькими
буквами:   «Посібник   для  лохів  середнього  достатку»,  і  з  тих  пір  почав
строго-престрого  ставитися  до питання взаємостосунків окремо взятого ведмедя з
державою.  А  тутечки  тобі  й  оказія:  замість трьох горіхів дають одну дулю з
маком, а дуль, хоч і з маком, Плюшевий Ведмідь не любив.
– Нащо мені дуля з маком? – питав сердито Плюшевий Ведмідь. – Я горіхи люблю!
 Маськіну пальця в рот не клади – не розгубився він, та й каже Ринковій Економіці:
–Ви  упевнені,  громадянко  Посмітюхо,  що  у громадян необхідно відбирати більшу
частину горіхів і роздавати їм натомість дулі з маком?
– Безперечно, – відповіла Ринкова Економіка. –Ви  знаєте, скільки затрачено коштів, щоб змінити одну лишень вивіску «Базар» на
«Ринок»?  Ви  ж  культурний  член  нашого суспільства і розумієте, що споживання
горіхів–не  базисна  потреба  Плюшевого  Ведмедя,  згідно шкали основних потреб плюшевих
ведмедів   американського   соціолога   Маслянки.  Ось  чому  придбання  горіхів
обкладається  стовідсотковим податком із видачею часткової компенсації у вигляді
дулі з маком при умові правильно заповненого бланкуД. У. Л. Я. 221 дріб 2. Наприклад, податок на кашу – базисну потребу Плюшевого Ведмедя – становить всього-на-всього одну ложку на кожні дві з’їдені ложки. 
Маськін не витримав, та й каже:
–Це  ж  розбій  якийсь  виходить.  Мій  Плюшевий  Ведмідь  і  так Руссо із лап не
випускає, й кожного разу висолоплює язик, коли у небі пролітає податківець– ворон Самодур.
–У  цьому  є  глибока  філософська  суть  поступального  розвитку капіталістичної
економіки, щоби всі навколо забули, що вона капіталістична,– заговорила, мов горохом сипнула, громадянка Посмітюха, – і щоб кожен житель країни твердо запам’ятав: чи сюди – круть, чи сюди –верть,  а  перед  збирачем  податків вороном Самодуром винним залишиться. А тому
треба  скромнішим  бути,  неперебірливим  у  харчах,  негоже…  Я ж номінально не
відмовляюся вам горіхи продавати, а те, що фактично видаю вам дулю,– історична необхідність розвитку сучасного горіхорозподілу.
Мені здається все-таки, що це несправедливо, – сумнівається Маськін.
Що ви, що ви, – обурилася Ринкова Економіка, –я  ж  вам  не  якась  там  Базарна  Спекулянтка!  Я  також хвилююся, що в Африці
фіфопопи недоїдають.
Маськін також обурився:
           –Та   ми   вже  давненько  фіфопопу  допомагаємо.  Шушутка  йому  кожного  місяця
відсилаємо смачну булочку.
–   Однієї булочки недостатньо, – закопилила губу Посмітюха, –Ось  ми  кожного  місяця  на  недодані  Плюшевому  Ведмедю  горіхи  відсилаємо у
Фіфопопію п’ятдесят тисяч пухових рукавичок і стільки ж валянків.
–  Для чого фіфо попам валянки? – від обурення Маськін аж захрип. – Вони ж в Африці живуть! А в Африці – спека!
–Ось  тутечки  ви,  громадянине  Маськін,  своє  абсолютне нерозуміння глобальної
економіки  і  продемонстрували.  Слухайте  ще раз, пояснюю востаннє. У фіфопопів
гаряче,  так?  Значиться,  валянків  у  них  немає,  так?  Значить у них дефіцит
валянків,  так?  Ми,  поставляючи їм валянки, цей дефіцит ліквідуємо і тим самим
балансуємо фіфопопську економіку. Зрозуміло, нарешті?
– Аніскілечки незрозуміло! – обуренню Маськіна не було меж. – Набалакали тут сім мішків гречаної вовни. Нащо тим фіфопопам валянки?
– Та-а-ак. Пояснюю ще раз для особливо розумних, – цвіркнула крізь зуби Ринкова Економіка. –Фіфопопи  продають  валянки нашим ескімосам, ескімоси відсилають їм за це пляшки
з-під  вогняної  води,  котру  ми  їм  поставляємо  на  відібрані  у вас горіхи.
Фіфопопи  наповнюють пляшки з-під вогняної води запалювальною сумішшю і борються
із  сусідніми попофіпами за свободу і незалежність Фіфопопії від погодних умов і
жаркого клімату. Ну як, тепер зрозуміло?
– Ну, ви й наварили дива – нічого не второпав, – похнюпив голову Маськін.
– Що ж, і не дивно, – одтяла Ринкова Економіка. – глобальний ринок –це  вам  не місцевий базар. Вам, громадянине Маськін, турбуватися нема чого. Для
цього є спеціалісти–я,  наприклад,  або збирач податків ворон Самодур. Ви, краще, беріть свою дулю з
маком  і  дуйте  звідси,  рух  не  затримуйте.  Адже  ви не якійсь там Фіфопопії
живите,   а  у  розвинутій  Західній  Божевільні.  А  те,  що  булочку  фіфопопу
надсилаєте,  це  ви  молодець,  розумничок…  за  це вам окреме людське дякую від
імені усіх фіфопопів.
Маськін покірно дулю взяв та не втримався – боляче вщипнув огрядну Ринкову Економіку за відвислий зад.
– Ай-ай! Ви чому щипаєтеся?! Хи-хи-хи! – чомусь вдоволено захихотіла громадянка Посмітюха
– Та так, – примружив око Маськін, – профілактика застійних процесів.
– А  ви вправно це робите, –зауважила  Ринкова  Економіка  і  діловито  розпочала  себе щипати за боки, поки
Маськін давав ногам знати.
Переконавшись,   що   Маськін  пішов,  Ринкова  Економіка  взялася  до  горіхів,
недоданих  Плюшевому  Ведмедю,  і  не помітила як стріскала більшу їх частину, а
потім,   важко   зітхнувши,  замислилася  про  розмову  із  Маськіним,  всівшись
глобальним  задком на спустілий прилавок. Через це відбувся економічний застій і
Фіфопопія  вчасно  недоотримала  свої,  вкрай  необхідні, рукавички і валянки. У
бідних   ескімосів  виросла  глобальна  гора  порожніх  пляшок,  і  вони  почали
бавитися:  запихати  у пляшки записки: «Спасіть-поможіть!!!» й кидати їх у море.
Ескімосам  на  допомогу припливло багато рятувальників, а побачивши, що ескімоси
всього-на-всього  забавляються,  тільки тішилися і сідали перехилити чарку-другу
вогняної  води;  в  цей час у Фіфопопії почало бракувати пляшок із запалювальною
сумішшю,  тому  конфлікт  із  Попофіпії  трохи  притих, і тому маленький фіфопоп
спокійно  міг  насолоджуватися  булочкою  Шушутки,  не  остерігаючись щомиті від
осколків   пляшок   із   запалювальною   сумішшю.  Догамавши  булочку  у  повній
благословення  тиші, фіфопоп раптом відчув, що у нього в організмі виникло якесь
невідоме   відчуття.   Спочатку   фіфопоп  подумав,  що  це  печія,  але  потім,
проаналізувавши  відчуття,  він  зрозумів,  що  помилився.  Те,  що  він раптово
відчув,  знаходилося  набагато  вище, і він, невміло помацавши голову, зрозумів,
що  це  обізвався  розум:  у  його кучерявій голові виникла перша свідома думка.
Думка промовила:
–Може  тобі взяти й посадити зерно? З нього можна спекти булочку, і тоді у вас із
Шушуткою буде дві булочки.
Фіфопоп  міг  вільно  рахувати  до  двох,  отже  ця свіжоспечена думка йому дуже
сподобалася.
А  Маськін,  повернувшись додому, твердо вирішив посадити горіховий кущ і більше
на ринок не ходити.


РОЗДІЛ ЧОТИРНАДЦЯТИЙ
МАСЬКІН І НЕВРОЗ МАСЬКІНА

Була  темна-претемна  ніч.  У  Маськіна  вдома  не спав лишень великий дідусевий
годинник,  тому що він любив вдень виспатися, а йти і бамкати вночі. Усе навколо
дихало  тишею  і спокоєм. Оберемкові коти хропіли в унісон, і лише лівий тапочок
Маськіна   спав  неспокійно,  посмикуючи  устілкою  і  буркочучи  зрідка6  «…все
поділити…все…».  Дідусевий  годинник  Маськіна  ходив  у  хаті  тихенько, іноді,
правда,  любив  поласувати  сметанкою  або  сиром,  перед  тим  похазяйнувавши у
холодильнику Маськіна.
А  ви,  буцім,  не  знаєте, що годиннику конче необхідні свіжі молочні продукти.
Без  них вони починають бамкати усіх по голові, хто невчасно потрапить під їхній
маятник, а наївшись усмак молочних продуктів ведуть себе більш спокійно.
Дідусевий  годинник,  вилизавши  миску  сметани, поглянув на електронний дисплей
мікрохвильової  пічки,  котрий  вмів  показувати  електронний час, і забідкався:
«Хай  йому  грець!  Вже  двадцять  на  четверту,  а  я  ще  третю не бамкав. Оце
старість–не  радість,  тік-так…».  Дідусевий  годинник Маськіна був настільки древнім, що
вчасно  відраховувати  час уже не міг, та й навіщо, коли є мікрохвильова пічка з
електронним  годинником,  на  який  дідусевий  годинник поглядав зверхньо, проте
постійно підглядав у них годину.
 «Бом!» –хрипко  і  протяжно  прогудів  дідусевий годинник. Він узагалі ходив і бамкав не
поспішаючи.  Проміжок  між  ударами  іноді був настільки довгим, що ніхто не міг
розібрати, якої години стосується це бамкання: попередньої чи наступної.
Дідусевий годинник прислухався –його  «Бом»  нікого  не  розбудив.  Кішка Бася навіть вухом не повела, хоча цієї
ночі опочивала на кришці сімдесятип’ятирічного  роялю,  що поважно стояв собі у їдальні і також спав без задніх лап,
тобто ніжок.
Роялю  снився чорно-білий сон: Плюшевий ведмідь врешті-решт вивчив ноти і доволі
стерпно  зіграв  ноктюрн Шопена, за звуками якого старий рояль страшенно скучив,
бо  не  грав  його  вже піввіку. Плюшевий Ведмідь частенько грав на роялі власні
твори,  котрі  чомусь увесь час нагадували загальновідому мелодію народної пісні
«у Ведмедя вихідний…»
Годинник,  задля  годиться,  басовито  бамкнув  ще  два  рази і заснув, тихенько
притулившись  до  стіни  і  передбачливо  опустивши  обидві гирі до підлоги, щоб
назавтра   Маськін   не   висловлював   претензій,  чому  це  він  стоїть-дармує
цілісінький день, а б’є, бамкає, ходить і ласує сметаною та сиром виключно вночі.
У  будинку  все  стихло,  один  тільки  раз прорізав густу тишу пронизливий крик
Плюшевого  Ведмедя:  «Полундра!».  Йому  вкотре снився роман Жульверчика, де він
був моряцьким ведмедем і плив на справжнісінькому моряцькому судні.
Та  раптом  у двері будинку постукали: «Тук-Тук-Тук». Маськін прокинувся одразу,
абсолютно не дивуючись опівнічному стукові.
– І кого це дідько приніс? –пробурчав  задля  пристойності,  хоча  добре  знав,  що це сусід Жмикрут, котрий
ночами  віджимав  кленовий  сироп  із  березових  дров,  попередньо натираючи їх
свіжою  цибулиною  і  начепивши  на  носа  темні  окуляри (це щоби цибуля очі не
виїдала).
А  ви,  напевно,  подумали  собі,  що  сусідові  Маськіна  трохи бракує клепки в
голові? А тепер втямили–людина  важливими  справами  займається!  Не  слід робити передчасних висновків,
хіхікаючи,  мовляв, навіщо сусідові темні окуляри уночі. Необхідно поважати чужу
працю,  особливо  коли  вона винагороджується невеличкою банкою цілком їстівного
кленового  сиропу, що її вдячний Маськін приймав у подарунок від сусіда Жмикрута
і  пригощав  цією  смакотою  Плюшевого  Ведмедя,  не зважаючи на ці дрібні нічні
незручності.



Любий  читачу,  тільки  не  треба знову починати, що із березових дров кленового
сиропу  не  віджати!  Може,  ти  іще  не  віриш,  що  годинник полюбляє ласувати
сметаною?  Тоді  просто  закрий цю книжку і не мороч собі й мені голову, тому що
зараз почнеться найцікавіше.
Маськін  з цибулиною і темними окулярами в руках відкрив вхідні двері. На порозі
стояв Невроз Маськіна.
Ти чайник виключив? – спитав буденно.
Виключив, – відповів Маськін і закрив двері.
Залишивши  про  всяк  випадок  у  передпокої темні окуляри й цибулину на випадок
приходу  Жмикрута,  Маськін побрів у свою спальну, заглянувши по дорозі у кухню,
пересвідчитися чи не забув-таки виключити чайник.
Тільки-но  Маськін  заплющив  очі,  як стук у двері повторився. Тепер він звучав
інакше– дрібно і настійливо. Маськін аж підскочив на ліжку – це, напевно, сусід Парасмітник – він частенько заходив по ночах до Маськіна.
Парасмітник  мав звичку закручувати ночами гайки, щоб не привертати зайвої уваги
громадськості,  котра чомусь не любила, коли її увагу привертали до закручування
гайок, хоча до самого процесу закручування відносилася доброзичливо.
Маськін, узявши мішечок з гайками, пішов відкривати двері.
На порозі тупцявся Невроз Маськіна.
            – Вибачте великодушно, мусьє Маські 'н, –сказав  він,  інтелігентно  роблячи  наголос  на  другому  складі  й  приховуючи
хвилювання,– ви квіти полили? А то за ніч засохнуть.
         –  Полив, звичайно. Не засохнуть. Уночі сонце не світить, – відповів Маськін і похапцем зачинив двері.
А якщо спалахне наднова зірка? – тривожив тишу голос за дверима.
Маськін  подумав-подумав і відчинив двері знову. Він знав від Плюшевого Ведмедя,
що  коли  спалахують  наднові  зірки,  квіти  необхідно вкрити, захищаючи їх від
жорсткого  випромінювання.  Тому  Маськін  ввічливо взяв під руку свій Невроз, і
вони  пішли  прикривати  про всяк випадок квіти. Завершивши необхідну процедуру,
вони  чемно  розкланялися  одне  з  одним  і  Маськін  повернувся  у  своє ліжко
додивлятися солодкі сни.
У двері голосно постукали…
Так  голосно,  що Маськін гепнув із ліжка, боляче вдарившись об кант. засапаний,
без  тапочок,  він  побіг вниз і відкрив двері. На порозі стояв Невроз Маськіна.
Його волосся розпатлалося, маленькі нещасні оченятка гарячково бігали.
– Ти забув гаманець на ринку! – несамовито закричав Невроз.
Маськін,  не  роздумуючи,  розбудив  Машину,  і вони утрьох помчали на ринок. На
ринку  гаманця  не  було.  Всюди валялися тільки гори шкаралупи від горіхів, які
Ринкова  Економіка  недодала  Плюшевому  Ведмедеві  і  з'їла абсолютно помилково
після  уранішньої  розмови  з  Маськіним.  Маськін  повернувся  додому і знайшов
гаманець  на  місці.  Змучений  і  роздратований Маськін ліг знову спати, твердо
вирішивши, що більше цієї ночі нікому дверей не відкриє.
Тільки-но він солодко закутався у теплу ковдрочку – хтось зашкрябав у віконце.
Маськін  вирішив,  що  це  один  з  оберемкових котів прошмигнув на вулицю, коли
Маськін  їздив  за  гаманцем,  і  зараз  його  переслідує  лисиця, яка хоче його
з'їсти.    Нажаханий    Маськін    рвонув   до   вікна   і   відкрив   кватирку.
«Киць-киць-киць»,–покликав  Маськін.  У кватирці миттєво намалювалася прокисла мордочка Маськіного
Неврозу:
– Ти нагодував хом’яка?
– Нагодував! –грубо  гаркнув Маськін і закрив кватирку, але про всяк випадок збігав до хом'яка
перевірити,  чи  нагодований  він.  Хом'яка  не було на місці, тому що він давно
перебрався  в  інше  помешкання.  Маськін про всяк випадок залишив йому записку:
«Їжа в холодильнику» і повернувся спати.
У  димоході будинку щось підозріло зашаруділо. Маськін прожогом відкрив заслінку
і з каміна випав замазюканий Невроз.
– Слухай-но, – посмикував неспокійно губами Невроз, – тобі не здається, що пахне чадним газом?
Маськін знав, що чадний газ не пахне, але все-таки понюхав повітря.
– Ні, не пахне, –сказав  він,  відчайдушно  намагаючись  випхати  Невроз Маськіна назад в трубу і
засуваючи заслінку.
Цього  разу  Маськін вирішив сходити в туалет, але по дорозі відкрив усі вікна в
будинку  на випадок, якщо Невроз мав рацію щодо чадного газу. Було літо і камін,
звичайно, вже три місяці ніхто не палив, але береженого Бог береже.
У туалеті Маськін підняв кришку унітазу – там сидів мокрий Невроз.
– Ти навіщо всі вікна повідкривав?! – заторохтів Невроз. – У тебе Плюшевий Ведмідь простудиться!
Маськін  поспішно  закрив  кришку  унітазу і помчав закривати вікна. У першому ж
вікні  сидів  промоклий  в унітазі Невроз Маськіна, і Маськіну довелося витирати
його  сухим  рушником  і поїти гарячим чаєм з малиною. Невроз продовжував ловити
дрижаки і безперервно питав, вистукуючи зубами:
– У тебе стеля не впаде?
Маськін побіг і поставив підпорки.
– А раптом метеорит звалиться?
Маськін виліз на дах і прив’язав до комина подушку, щоб пом’якшити удар.
– А раптом…
Маськін…
–  А…
           – М…
Так вони гасали до ранку…
Наступної  ночі  Невроз Маськіна прийняв снодійне і затишно влаштувався у своєму
ліжечку.  Невроз Маськіна мешкав у невеликому дуплі старого дуба, що ріс у дворі
Маськіна.  Про  всяк  випадок  двері  дупла Невроз міцно закривав на ніч. Невроз
Маськіна закутався у ковдрочку і вирішив цієї ночі нікуди не виходити.
У двері постукали. На порозі стояв Маськін.
– Слухай, ти чайник вимкнув? – неспокійно запитав він.
Невроз  на  радощах  поцілував  Маськіна  в  ніс,  і вони разом пішли перевіряти
чайник,  а  потім  славним  товариством (разом із чайником) прийняли на брата по
чашці  чаю  з  снодійним.  І  Невроз  Маськіна  заночував  в  спальні Маськіна у
спатковому  кошику,  купленому  для  Золотого кота, в якому він, втім, ніколи не
спав.
З  тих  пір  Маськін спочатку заколисував свій Невроз, заздалегідь напоївши його
молоком  з  медом,  а  потім  вже  укладався  спати  сам.  Більше ночами вони не
бігали.
А  в помешканні Маськіного Неврозу поселився Невроз сусіда Жмикрута, тому що той
по  ночах  віджимав  березові  дрова  і  цим  довів  свій  Невроз  до  нервового
виснаження.

РОЗДІЛ П'ЯТНАДЦЯТИЙ
МАСЬКІН І СЕР ДЖЕНТЕЛЬМЕНЧИК

Маськін  настільки  втомився,  що мчав щодуху додому, аби швидше влягтися у своє
зручне ліжечко.
На  завтра  йому  була  призначена  ділова  зустріч  із  сером Джентельменчиком,
есквайром, що мав у сусідньому містечку солідну адвокатську практику.
Річ  у  тому,  що  за  ухвалою  1882  року  через  двір Маськіна могла пролягати
колоніальна  дорога,  що залишало за Її Величністю королевою Західної Божевільні
право  проїзду  через  двір Маськіна. Всі попередні роки, котрі Маськін прожив у
своєму будинку, його ця формальність не турбувала.
Кожного  разу,  коли  королева  Західною  Божевільні проїздила Маськіним двором,
Маськін  замикав  оберемкових  котів  у  будинку,  щоб  вони не лізли під колеса
королівського  екіпажу,  і  садовив  Поштову  Скриньку  на  ланцюг, щоби вона не
ганялася  за шісткою благородних королівських коней, а Плюшевий Ведмідь діставав
свій  улюблений  прапор, який увесь інший час страждав від невиліковної недуги і
загортався  у  неймовірні  вузли,  тому  його  доводилося знімати, щоб він своїм
стражденним виглядом не ображав гідність держави, в якій проживав наш Маськін.
Плюшевий  Ведмідь розмахував прапором із вікна й урочисто співав «Боже, королеву
бережи»,  особливо  голосно  у  ту  мить,  коли  королівський екіпаж, підхопивши
колеса   під   пахви   і  обережно  переступаючи  босими  ногами,  перевозив  Її
Королівську Величність через Атлантичний океан Маськіна– величезну калюжу в Маськіному дворі.
Плюшевий  Ведмідь  безбожно  плутав  слова  гімну,  а  королева  йому  прихильно
посміхалася,  бо,  чого  тут  таїти,  їй було надзвичайно приємно, коли Плюшевий
Ведмідь лизав марку з її зображенням, а вона морщилася, і вони разом хихотіли.
Проблеми  почалися, коли Її Величність доручила замість себе проїздити Маськіним
двором  місцевому  представникові  королеви  Західної Божевільні серові Обердіну
Китайозову,  якого супроводжувала численна свита, що мала погану звичку палити і
всівати недопалками чистенький двір Маськіна.
Прапор  теж був невдоволений, завертався потрійним морським вузлом і вивішуванню
не  підлягав.  Плюшевий  Ведмідь  пробував  пару  разів  заспівати «Боже, бережи
Китайозова»,  але  прізвище  Китайозов  погано римувалося з рештою тексту пісні,
навіть ґрунтовно переробленим.
Того  дня,  коли Маськін настільки почував себе втомлено-розклеєно, що терміново
побіг  спати,  бо  перед  тим  довго прибирав недопалки після проїзду Його Честі
Обердіна Китайозова, він призначив зустріч з сером Джентельменчиком, есквайром–щоб  викреслити  з  купчої  на  будинок  Маськіна  право  Її Величності королеви
Західною  Божевільні  проїжджати через двір Маськіна, тим більше, що колоніальна
дорога  була  побудована  ще сто років тому за п'ятнадцять кілометрів на південь
від  володінь  Маськіна,  і  ніякої державної необхідності смітити недопалками в
Маськіному дворі не було.
Прапор  був  цілком згоден із Маськіним і пояснював своїм сусідкам по комірчині,
що  нема  чого зайвий раз розвішуватися, окрім як у присутності Її Величності, а
швабри над прапором сміялися, тому що, насправді, потайки йому заздрили.


Наступного  ранку  Маськін одягнув діловий костюм, що складався з шортів чорного
кольору  і  футболки  з написом «I am busy!» («У мене справи!») і відправився на
зустріч з сером Джентельменчиком, есквайром.
На  порозі  адвокатського  дому  Маськіна  зустрів  пес  породи есквайр і, чемно
привітавшись,  послужливо облизав Маськіну коліна. Сер Джентельменчик щиро любив
свого  есквайра. Це була порода собак із розряду тих, що зустрічаються в скверах
за  поганої  погоди,  тому  вона  і  отримала свою назву «есквайр». Ось чому сер
Джентельменчик  додав до свого прізвища назву породи улюбленого собаки, бо через
свою  вроджену  стриманість  ні до кого не проявляв ніжних почуттів, окрім свого
пса.
– Ну що ж, –сказав  сер  Джентельменчик,  проглянувши  купчу  Маськіна  і почухавши потилицю
своєї   картоплеподібної   лисої  голови  з  дрібними  ділянками  почервонінь  і
посинінь, як це прийнято у всякого поважного коренеплоду картопляного роду.– Будинок доведеться зносити.
– Я-а-к? – На мить  Маськіну одняло мову. – Н-а-а-віщо зноси-и-ти?
–Бачте,  справа  в  тому, що відповідно до ухвали земельної підкомісії парламенту
від  1892 року, а також згідно пункту п'ятого підземно-надземного законодавства,
для  того,  щоб  опротестувати  Right  of  way  (право  на проїзд) Її Величності
земельною  ділянкою,  остання  не  повинна  містити ніяких слідів культивування:
полів, городів, путівців, сараїв чи будинків, а також якихось інших споруд.
– Та ви не хвилюйтеся, містер Маськінг! – сказав сер Джентельменчик, додаючи до імені Маськіна закінчення – ing. –Це  досить  стандартна  процедура,  і  я рекомендую її негайно оформити, тому що
термін  служби  Його  Честі  сера Обердіна Китайозова закінчується в п'ятницю і,
згідно  моїх  останніх  даних,  на  його  місце  буде призначений сер Брахмапутр
Гангосьорб,  свиту  якого  становитимуть  слони, а всім відомо як вони смітять і
паскудять,  і  ви  ще  з тугою згадуватимете часи, коли вам треба було підбирати
всього лише недопалки.
Англомовна  громадськість дуже любить ні з того ні з сього ставити своїх рядових
членів  в  абсолютно  безвихідні  ситуації,  коли  вони  не  впевнені: чи то всі
навколо з’їхали  з  глузду,  чи то їм самим пора лікуватися у зв'язку з психічним розладом
параноїдально-буденного  ґатунку.  Так  було  у  ситуації  з  будинком Маськіна.
Ідіотський  рядочок,  написаний  125  років тому, ставив його перед дилемою: або
зносити  будинок,  або  все  життя,  що  залишилося,  прибирати смердючі слонячі
коржики-ляпки у себе у дворі.
Та  не  так сталося, як гадалося. Оптиміст Маськін ніколи не втрачав присутності
духу і незворушного спокою.
– Ага-га-га-а-а! –жахливо  зарепетував Маськін і спробував закрити собі одночасно рот, очі і вуха,
використовуючи всього одну пару рук.
Переляканий  сер Джентельменчик вирішив, що перед ним багаторукий бог Шива, впав
прожогом на коліна і прочитав молитву чистою індуською мовою.
Річ  у тому, що в молодості сер Джентельменчик був офіцером військ Її Величності
в Індії і навіть був поранений півтора рази–один  раз  в  ногу,  інший  раз в таке місце, що лікарі не погодилися визнати це
повноцінним   пораненням,   тому   що  був  пошкоджений  орган,  котрий  не  мав
ніякогісінького відношення до армійської служби.
Ви  дарма  почервоніли, мій читачу. Йшлося всього-на-всього про власну гідність.
У  британця  власна  гідність  є життєвоважливим органом і росте протягом всього
життя.  Ви  скажете,  що це нонсенс, нібито власна гідність не має відношення до
військової  служби. Ну що ж, якщо ви вважаєте, що я не маю рації, можете закрити
книжку  і  відправити  своє солдафонське високобродіє пастися куди-небудь в інше
місце.
– Ага-га-га-а-а! –надривався  од  крику Маськін, при цьому не втрачаючи присутності духу і сміливо
дивлячись  у  безсоромні  очі  назрілої  проблеми. Сер Джентельменчик прийшов до
думки,  що  все-таки  це  не  бог  Шива,  і  тому  налив  Маськіну води з жовтої
карафки.
Маськін  розрахувався з сером Джентельменчиком за надану послугу і повернувся до
себе  додому,  де розповів усім його мешканцям про несподівану неприємність. Сер
Джентельменчик  пішов  за  Маськіним до нього додому, щоби на місці поговорити з
жителями будинку і з’ясувати, що їм подобається більше – позбутися даху над головою чи прибирати слонячі коржики.
Сумніву  в  тому,  що  Брахмапутр  Гангосьорб  потягне за собою слонів, не було,
оскільки  сер  Джентельменчик  знав  цього вельмишановного пана ще по індійській
кампанії,  звідки  він,  власне,  його  і  привіз  як особистого слугу. Коли ж в
Західній  Божевільні  зміцніла  демократія, Брахмапутр Гангосьорб став поважаним
громадським  діячем і сер Джентельменчик порекомендував Її Величності призначити
його  Її  високошанованим  представником,  оскільки  ніхто  не  умів так справно
чухати спинку своєму господареві, як високоповажний Брахмапутр Гангосьорб.
Ви  не  маєте  рації,  якщо  вважаєте,  що сер Джентельменчик переслідував якісь
потаємні  цілі,  рекомендуючи  Її  Величності  на  цей  пост любителя вигулювати
слонів  і  знаючи,  що  всі  його  клієнти  мають запис у своїх купчих про право
королеви  на проїзд, тому що коли це право призначалося, ще не знали, де проляже
колоніальна  дорога,  і  вписали  його  в  купчі  всіх  приватних  ділянок всієї
Західної  Божевільні.  Корисливого  наміру  не  було, тому що сер Джентельменчик
дійсно  був  справжнім  джентльменом  і завжди подавав дамам пальта, навіть якщо
вони  приходили  в  плащах,  і  чемно  цілував  їм  ручки,  коли  вони від пальт
відмовлялися.
Справжні  джентльмени  ніколи  не  переслідують  корисливих цілей, а якщо раптом
виявляється,  що  все, що вони роблять, йде тільки їм на користь, то це є чистим
збігом  обставин.  Не переслідував корисливу мету сер Джентельменчик, відвідуючи
будинок  Маськіна  і  цього разу, не дивлячись на те, що якось так вийшло, що на
обід  подавався  розкішний  пудинг,  а  вихований  сер  Джентельменчик  не забув
залишитися пообідати–він  вирішив  це  ще  зранку,  перед  приходом Маськіна, відпустивши раніше свою
слугу  Брахмапутра  Гангосьорба  додому,  щоби той зміг як слід підготуватися до
майбутніх обов'язків представника королеви.
За  обідом  всі  говорили  про  несподівану  лихопроблему Маськіна. Правий тапок
Маськіна  пропонував  відв'язати  прапор  Плюшевого  Ведмедя  і  подарувати його
Брахмапутру  як  хабара,  щоби він вибирав слонів меншого розміру. А Лівий тапок
пропонував розв'язати, але тільки не прапор, а війну за незалежність.
Шушутка  і  Кашатка  пропонували  повернутися жити в Барвазанію, де вони щасливо
проживали  з  Маськіним  і  Плюшевим  Ведмедем  у  дерев'яній хатинці без усяких
проблем.  Оберемкові  коти пропонували усім лягти спати на час проходження свити
Брахмапутра  Гангосьорба,  а  за  слонами  примусити  прибирати Машину Маськіна.
Машина  Маськіна запропонувала виїхати на край світу і котів з собою не брати. І
лише Плюшевий Ведмідь мовчав і загадково посміхався.



В  п'ятницю,  відразу  після  призначення  Брахмапутра Гангосьорба представником
королеви,  Брахмапутр  Гангосьорб власною парсуною з'явився в Маськіному дворі у
супроводі  свити слонів, але варто було слонам ступити на двір Маськіна, як вони
стрімголов  втекли  із  Західної  Божевільні  назад  в  Індію,  забравши з собою
Брахмапутра  Гангосьорба.  Сер  Джентельменчик,  присутній при цій події, аж очі
вибалушив од несподіванки. А секрет, між іншим, був простий–відразу  після  пам'ятного  обіду  з  сером  Джентельменчиком  Плюшевий  Ведмідь
подзвонив  на  нову  квартиру хом'якові Гамлету, і той з'явився у дворі Маськіна
разом  зі  всіма  своїми знайомими мишками, яких у нього було стільки ж, скільки
дружин  у  царя  Соломона.  А  слони, як відомо, панічно бояться мишей, особливо
коли їх бачать у такій кількості.
Більше їздити по Маськіному дворі ніхто не насмілювався.




РОЗДІЛ ШІСТНАДЦЯТИЙ
МАСЬКІН І ГРОШОВА РЕФОРМА

Якось  Маськін  познайомився  з  Трамвайним  Хамом  на  прізвисько Харкало, який
мешкав  у  поламаному  трамвайному  вагоні  недалеко  від  міста,  поблизу  дому
Маськіна.  Колись давно в Маськіному місті ходив трамвай, але Трамвайний Хам так
йому  насолив,  що трамвай відчепив задній вагон разом з Трамвайним Хамом і втік
в інше далеке місто, де й ходить до цих пір.
Трамвайний  Хам  Харкало,  таким  чином,  позбувся  життєвоважливого  заняття  і
вирішив  підшукати  собі  нове  креативне  покликання, яке б цілком задовольняло
його  професійний  талант.  Він  вирішив  стати  фінансистом  і провести в місті
грошову  реформу,  в  результаті  якої  всі гроші городян стануть не круглими, а
квадратними.  Така  реформа  була  потрібна давно, тому що круглий гріш міг десь
закотитися і загубитися.

Трамвайний   Хам  думав  недовго:  утелющився  вночі  в  міський  банк  і  встиг
пообкушувати  52368  монет,  які  складали  основну  частину  міського капіталу.
Наступного  ранку  громадянина  Харкала  робив  спробу  заарештувати  міліціонер
Дерипалко,  але  Трамвайний  Хам так йому нахамив, що міліціонер Дерипалко гірко
проридав  у  своїй  міліцейській  будці  до  вечора  і  сказав  городянам, що до
Трамвайного  Хама  не  піде  ні за які гроші. Тоді городяни виявили, що обкусані
гроші,  загалом,  теж  гроші,  тому  вирішили  довести  до  кінця почату грошову
реформу,  оскільки  грошей,  які  потрібно було ще обкушувати, залишилося не так
вже  багато.  Городяни  встали  в  чергу  до Трамвайного Хама, який практично за
безцінь обслуговував народ.
Лише  Маськін, який грошей в банку не зберігав, тому що жив переважно за рахунок
натурального  господарства,  не  пообкушував  свої  гроші,  яких  у  нього  було
небагато, зате всі круглі.
Одного   дня  Маськін  прийшов  на  пошту,  щоб  відправити  вітальну  листівку,
підписану  Плюшевим  Ведмедем панові Сонцебрику, якого Плюшевий Ведмідь бачив по
телевізору  і  вітав  із блискучим бенефісом на естраді. Пан Сонцебрик скакав по
сцені,  мов  знавіснілий  цап,  обвішаний блискучими ялинковими іграшками, котрі
видавали   жахливі   звуки,   підсилені   надпотужним  мікрофоном:  «Брязь-Брик!
Брязь-Брик!»  Плюшевий  Ведмідь  відклав том Канта, в якому він шукав відповідь,
як  краще  кантувати  посилки, що приходять до нього, від друзів і знайомих; він
із  захопленням  став спостерігати за Сонцебриком, жваво цікавлячись, чим же він
закінчить  свій  зверхзмістовний  виступ.  Побрязкавши  ялинковими  іграшками  і
побрикавши  у  різних  темпах  і  стилях,  Сонцебрик  гучно  гепнувся  зі сцени,
роздавивши  більшість  брязкалець,  викликавши  цим  невимовне захоплення залу і
дуже розвеселивши Плюшевого Ведмедя.
Плюшевий Ведмідь одразу написав йому вітальну листівку такого змісту:
Сонцебрику дорогенький!
Скач і брикай день усенький,
А як втомишся бряжчати –
Вчись овації хапати
Від поклонника свого
                  Вінегрету Плюшевого.

Плюшевий   Ведмідь   перечитав   листівку  і  знайшов  неточність  та  недоладне
римування.  Правильно  треба  було  підписатися «Плюшевий Ведмідь», але Плюшевий
Ведмідь  думав  в  той час про вінегрет і, згідно з теорією неофрейдопукалістів,
про що думав–про  те  і  написав,  а оскільки виступ Сонцебрика викликав сверблячку зайнятися
силабо-тонічним  віршуванням, то й вітання Плюшевий Ведмідь написав у віршованій
формі.  Виправляти  не  хотілося,  і  він  вирішив,  що  відправить листівку під
псевдонімом,  і  що так навіть краще. Плюшевий Ведмідь спробував наклеїти марку,
але  всі  його  улюблені  марки з королевою закінчилися і залишилася тільки одна
велика  марка  з  білим ведмедем. Його він лизати побоявся, щоб білий ведмідь не
куснув  його  за  язик,  бо  Плюшевий Ведмідь був хорошим фізіономістом і білому
ведмедеві  на  марці  чомусь довіряв мало. Маськін, який хоч і не був фахівцем з
мордогноміки,   теж   погодився,   що  морда  білого  ведмедя  виглядала  вельми
підозріло,  і  теж  відмовився  лизати  марку.  Тому її від гріха подалі поклали
назад  в коробку для листів й іншого поштового приладдя, а Маськін відправився у
Машині  Маськіна  на пошту, щоб купити Плюшевому Ведмедеві його улюблену марку з
королевою Західною Божевільні.
На  пошті  у  Маськіна  не захотіли приймати його круглу монету, тому що грошова
реформа  в місті успішно завершилася і оплата тепер приймалася тільки обкусаними
грошима.   Маськіну   поніс   свої   монети  для  обкушування  і  йому  довелося
познайомитися з Трамвайним Хамом.
– Ти чим заробляєш? – по-хамськи запитав Маськіна Трамвайний Хам.
–Я  живу  натуральним  господарством,  а  надлишки  здаю державі. За це вона мені
платить круглі монети.
– А-а… –глибокодумно  промовив  Трамвайний  Хам, і Маськін з якогось дива припав йому до
вподоби.
– Я прийду до тебе в гості, –рішуче  сказав  Трамвайний Хам і виставив Маськіна з обкусаними монетами, навіть
не попрощавшись.
Маськін  накупив  марок,  відправив  листівку  і повернувся додому готуватися до
прийому  Трамвайного  Хама. Маськін увійшов до будинку, проте Трамвайний Хам вже
там сидів, умостивши ноги на обідній стіл, і грубіянив тапочкам Маськіна.
–   Оце так хамство!
– Цим і живу, –по-хамськи  одрізав  Трамвайний  Хам,  безцеремонно  залізаючи  в холодильник до
Маськіна  і ласуючи вінегретом, який Маськін приготував для Плюшевого Ведмедя як
сюрприз.
Маськін  ввічливо запросив всіх до столу, але довелося їсти тільки солодке, тому
що  Трамвайний  Хам  виїв  вінегрет  Маськіна,  а  каструлю з юшкою перекинув на
оберемкових котів.
– Грошова реформа, – заявив Трамвайний Хам, –була  дуже потрібна місту. З тих пір, як у ньому чомусь перестав ходити трамвай,
наше  містечко  заниділо  і  позбулося  своєї єдиної визначної пам'ятки, тому що
трамваї  сьогодні  стали  великою  рідкістю.  Хоча  кількість  трамвайних  хамів
неухильно  зростає  і  мене  конкуренція  підтискає.  Ось  не далі як вчора мені
нахамили  так  майстерно,  що  я  вперше  з  третього  класу  не  знайшовся,  що
відповісти,– загиготів Трамвайний Хам і розмазав шмарклі по шпалерах Маськіна.
Найхамовитішим  і  найбезпардоннішим  у будинку Маськіна вважався Лівий тапочок,
тому  Маськін  навмисне  посадив його поруч із Трамвайним Хамом, щоб Трамвайному
Хамові було веселіше.
– А я вважаю, – глибокодумно відмітив Лівий тапок, – що грошову реформу потрібно продовжувати. Даєш перманентну грошову реформу!
– Чудово! –закричав  втішений  Трамвайний  Хам  і,  сплюнувши  Маськіну  на килим, сердечно
розцілував Лівий тапок.– Продовжуйте свою думку, – запропонував Трамвайний Хам, і Лівий тапок продовжив:
–Спочатку  всі  пообкушувані гроші, потрібно скрутити трубочками, потім зав'язати
вузликами,  потім  замінити  на  цукеркові  фантики, потім на нарізаний газетний
папір, а потім зовсім відмінити.
– А як же вести товарообмін? –шанобливо  поцікавився  Правий тапок і знову поправив окуляри, оскільки страждав
короткозорістю,  на  відміну  від  Лівого  тапка, який страждав далекоглядністю,
нічого не бачив у себе під носом, однак окулярів не носив.
– Товарообмін вести на словах, – ґонорово задер носок Лівий тапок.
– От здорово! Суперово! – почухав потилицю Трамвайний Хам. – Як я сам не здогадався?!
Поступово  розмова  за столом стала вщухати, і Трамвайний Хам залишився ночувати
у Маськіна.
Наступного   дня,   добряче   поснідавши,  Трамвайний  Хам  на  Машині  Маськіна
відправився  в  місто  впроваджувати  грошову  реформу,  але  був  затриманий за
перевищення  швидкості  і  відсутність  прав. Машина Маськіна повернулася додому
пішки,  а  Маськін  наготував  Плюшевому Ведмедеві цілу каструлю вінегрету, щоби
підсолодити (увітамінити) йому життя.
Перед  сном  Маськін  поліз  у  шафу  за  нічним  ковпаком.  У  шафі  ковпака не
виявилось,  але  була  записка: «Мене забрав Трамвайний Хам. Цілую. Ковпак. P.S.
Буде можливість– подзвоню».
Маськін  притьмом  всівся  біля  телефону  і  став  чекати  дзвінка  від нічного
ковпака.  Дзвінка  не  було, проте йому принесли термінову телеграму: «Згортаємо
монети  трубочкою  ТЧК  Не хвилюйтеся ТЧК Цілую ТЧК Ковпак ТЧК PS Трамвайний Хам
прорізав  в  мені  дірки для очей ЗПТ надів на голову і заліз в банк ТЧК PPS Усі
гроші у банку скрутили ЗПТ передам себе поштою ТЧК».
– Неподобство, – тільки й вимовив ошелешений таким розвитком подій Маськін.
А Лівий тапок схвально заспівав революційну пісню:

«В рій боковий ми вступили з рогами!»

І від хвилювання вийшов покурити на балкон.
Зранку  Маськіну  принесли  посилку,  з якою прислав себе нічний ковпак. У ньому
дійсно  прорізали  дві  великі дірки для безсоромних очей Трамвайного Хама, тому
що безсоромні очі завжди великі і круглі, і ще моргають, запитуючи–а  власне,  що  таке?  Або:  а  вам  яке діло? Або: давайте заокруглюватимемо цю
розмову! Як заокруглюватимемо? А ви мажте п’яти салом і котіться на всі чотири сторони!
Опівдні  до  Маськіна  постукав міліціонер Дерипалко і, відданий друг і товариш,
Маськін  хутенько  заховав свій ковпак, бо подумав, що Дерипалко прийшов за ним.
Проте  виявилось,  що  міліціонер  з'явився  помилково:  його  викликав Плюшевий
Ведмідь,  який  переплутав  телефон  з перемикачем телевізора і випадково набрав
номер міліцейської будки.
Міліціонер  Дерипалко  перевірив  всіх  жителів  Маськіного  дому  на  наявність
синяків,   подряпин,   потертості,   зім'ятості,   пожухлості,   пожованості  і,
побачивши, що все у всіх гаразд, відбув геть.
Коли  жителі  Маськіного  дому  зібралися в їдальні за обіднім столом, в супниці
супу не виявилося–натомість  в  ній  сидів  Трамвайний Хам. Ошелешений Маськін запитав, що він там
робить,  і  Трамвайний  Хам зніяковіло признався, що ховається від міліції, тому
що  міліція  у Маськіна в будинку вже була, а вона в один і той же будинок двічі
не потрапляє.
Переконавшись,  що  в  будинку  все  спокійно,  Трамвайний  Хам послав Плюшевого
Ведмедя за сигаретами, обізвав Золотого кота підозрілим типом, а кішку Басю–особою  легкої поведінки. Цього вечора він грубіянив без перешкод і без перерви,
тому що другий етап грошової реформи вдався на славу.
Залишившись  ночувати  в  Маськіному ліжку, Трамвайний Хам довго не міг заснути:
голосно  скаржився,  що  суп  викликав здуття і буркотіння в животі, що матрац у
Маськіна  колючий і жорсткий, і часто бігав в туалет, кожного разу наступаючи на
Невроз  Маськіна,  який  прийняв снодійне і тепер безуспішно намагався заснути в
своєму спатковому кошику.
Зранку,  під  час  сніданку  по  радіо  оголосили:  оскільки Трамвайного Хама не
знайшли,  а  незгорнуті  гроші  більше  згортати нікому, жителі міста одностайно
вибрали  Трамвайного  Хама  мером  міста,  щоб  він  завершив розпочаті реформи.
Трамвайний  Хам  покинув  негайно  будинок  Маськіна,  прихопивши діловий костюм
Маськіна  (що  складається з чорних шортів і футболки з написом «I am busy!»), а
також  концертну  краватку-метелик  Золотого  кота,  і відправився приймати пост
мера міста.
Міські  справи так надовго зайняли місце у житі Трамвайного Хама, що до Маськіна
він  більше  не  з'являвся.  І  Маськін,  акуратно  заштопавши  дірки  у нічному
ковпаку, зажив по-старому.

РОЗДІЛ СІМНАДЦЯТИЙ
МАСЬКІН І МАКАРОНИ МАСЬКІНА

В  одному  відомому  релігійному  джерелі  говориться,  що  коли  наш  Спаситель
нагодував  народ  п'ятьма  хлібинами,  то  це  були  зовсім  не хлібини, а п'ять
каструль з макаронами. І це аж ніяк не применшує дива, оскільки макарони– це дійсно чудова їжа.
Плюшевий  Ведмідь  не любив макаронів, але одного разу він побачив, скільки вони
коштують в магазині–якісь  копійки, і Плюшевий Ведмідь почав їх принаймні поважати, тому що він був,
як  і  всі  ведмеді,  вельми  розсудливим  і  вдумливим.  Хіба можна пройти мимо
чудового  висококалорійного  продукту,  яким  можна  наїстися  від пуза за якісь
копійки?
Маськін  макарони  обожнював,  але  купленим  макаронам  довіряв  не  дуже, адже
Маськін  жив за рахунок натурального господарства, і тому вирішив виробляти свої
власні макарони.
Спочатку  Маськін  посадив  на грядці трошки вермішелі, але, мабуть, рік видався
неврожайним  і  вермішель  у  Маськіна  не  зійшла. Та ж невдача спіткала спробу
посіяти  дрібно поламані спагеті і розмочені у воді ріжки. Локшина у Маськіна на
городі  теж  не  прижилася.  Плюшевий  Ведмідь з розумним виглядом ходив разом з
Маськіним дивитися, чи не зійшли макарони,–вони  їх  поливали  і  навіть посипали тертим сиром, проте локшинні в Маськіному
господарстві урожаю не давали.
Плюшевий  Ведмідь  почитав  свою Енциклопедію і зробив вигляд, що знав із самого
початку,  що  макарони  на  грядці не ростуть, а садити їх треба, як помідори, в
теплиці. Маськін навіть розсердився: як це він сам не здогадався– в Італії, на батьківщині макаронів, тепло і, отже, макарони – рослини теплолюбні!
Наші  аграрії  зробили  пробний  посів  у  теплиці,  але  і  це  не дало ніякого
результату,  окрім  негативного, який ані Маськіна, ані Плюшевого Ведмедя, як ви
розумієте, не влаштував.
Тоді вони вирішили подивитися у всесвітній павутині –можливо,  вони  щось  не  так  роблять.  Вони пішли в підвал, де росла всесвітня
павутина,  і викликали на розмову павука Дабел-дабел-дабел-юшкіна, який по своїх
каналах  одразу  з'ясував,  що  макарони  виготовляють з муки, і навіть підкинув
Маськіну докладний рецепт, як робити макарони.
Маськін  почав  робити першу макаронину і так захопився, що в Маськіному будинку
цій  макаронині  стало бракувати місця. Після того, як об неї зашпорталися всіма
восьми  ногами  два  оберемкових  коти,  Плюшевий  Ведмідь  заклеїв  один кінчик
макаронини  в  конверт  і  послав  його  поштою  одному своєму доброму знайомому
Гумовому  Їжачку  на  інший  кінець  Землі. Поки лист йшов до місця призначення,
Маськін  все  робив і робив макаронину, а коли нарешті лист потрапив до Гумового
Їжачка,   макаронина  протягнулася  вже  на  півсвіту.  Гумовий  Їжачок  відкрив
конверт,  подивився  на  кінчик  макаронини  і  вирішив  відправити  його назад.
Заклеїв  в  конверт  і  відправив  Плюшевому  Ведмедеві.  Тільки цього разу лист
вертався іншою стороною Землі.
Якось  уранці  Маськін  прокинувся від гучного гавкання своєї Поштової Скриньки.
Поштова  Скринька Маськіна настільки зжилася зі своєю собачою роботою, що навіть
почала  помаленьку  гавкати  і  гарчати. Маськін щодуху помчав діставати пошту і
відразу   помітив,  що  до  Поштової  Скриньки  з-за  горизонту  тягнеться  його
макаронина.  Маськін  дістав  конверт  зі  скриньки і прив'язав отриманий кінець
макаронини  до іншого кінця тієї самої макаронини, який був у Маськіна на кухні.
Таким  чином  Маськін  створив  глобальну макаронину, яка округлим чином охопила
всю земну куля.
До  Маськіна приїжджали представники Французької Академії наук і подарували йому
грамоту  за  доведення доказу, що Земля кругла. Всі попередні докази Французької
Академії  наук  виявилися  недостатніми.  Маськіна відвідала делегація з Італії,
брала  ділянку  макаронини  на пробу і визнала, що макаронина справжня, й видала
Маськіну   офіційне   посвідчення.   До   Маськіна   приїжджали  представники  з
Американського  космічного  агентства NASA, щоби набратися досвіду з виробництва
надміцних  довгоструменевих  макаронів,  тому  що американці планували запускати
наддовгу  макаронину  в  космос,  ба, навіть дотягнути її до Місяця і до планет,
щоб  забезпечити  безперебійну доставку цього висококалорійного і, в той же час,
недорогого  продукту майбутнім завойовникам космічних світів. Французький журнал
Paris  Match  опублікував  велику  статтю  з кольоровими фотографіями, де багато
розповідалося  про  особисте  життя Маськіна і мало про його макаронину, завдяки
якій він став відомим і знаменитим.
Все  закінчилося  раптово,  коли  одного разу перевтомлений Маськін пішов спати,
забувши  приготувати  Плюшевому  Ведмедеві  вечерю. Зранку в будинку Маськіна, а
потім і в усьому світі почався небувалий переполох–всесвітня   макаронина   Маськіна   щезла.  Спочатку  всі  погано  подумали  про
терористів, але ті стали відмовлятися, і їм повірили.
Світ  більш  за  все  довіряє  тому,  що  кажуть  терористи.  Мабуть тому, що ці
виродки– єдині послідовні правдолюби, які завжди роблять те, що говорять.
У  будинку Маськіна першими помітили пропажу Невроз Маськіна, який жив у спальні
Маськіна  в  котячому  кошику,  і Невроз Плюшевого Ведмедя, який жив у Плюшевого
Ведмедя  в  кошику  для  паперів.  Вони так сполошилися, що одночасно побігли по
сходах: один– вниз, а інший –вгору  і,  стукнувшись  лобами  посередині  сходів, а тоді разом почимчикували в
поліклініку  до  лікаря  Замороки  лікувати  набиті гулі. Лікар Заморока оглянув
гулі  і  заявив, що це всього-на-всього вірус, і відправив Неврози додому навіть
без бюлетеня– мовляв і так пройде.
Маськін   спочатку  дуже  турбувався,  що  його  макаронина  пропала,  а  потім,
дізнавшись,  що  її  з'їв  Плюшевий  Ведмідь,  навіть  зрадів,  тому  що  з цією
всесвітньою  макарониною  виникло  дуже багато шуму, кореспонденти вимастили всю
підлогу  брудним  взуттям,  а  фотографи  розполохали  всіх сов в околиці своїми
спалахами, тому в нічному лісі не було кому говорити: «Пугу!»


РОЗДІЛ ВІСІМНАДЦЯТИЙ
МАСЬКІН І СВІТСЬКІ РОЗМОВИ

Розмови – це справа добровільна – хтось їх любить, хтось не дуже.
Вони  тримаються  зазвичай  невеликими  зграйками у різних коридорах, вітальнях,
кухнях, трамваях, кафе–та  де  тільки вони не живуть! Є незрозумілі розмови, вони зустрічаються рідко і
живуть  недовго,  зазвичай  одну ніч, як деякі легкокрилі метелики, і лишень під
задушевну закуску, із не менш задушевною випивкою.
У  нас  же  піде  мова  про світські розмови: порожні і безтолкові, що й самі не
раді зі свого життя, але куди ж від цього життя дітися: народили на світ божий– мусиш ніжками дибцяти, очицями кліпати –і  не  обурюватися. Ніхто не любить, коли живі обурюються з якоїсь причини і без
причин. От умреш– тоді й обурюйся, скільки влізе, а поки живий –тобі  все повинно подобатися і ходити треба з виразом веселковим і безхмарним на
лицьовій стороні голови.
Отже:  якось  на  Маськіна  напала зголодніла зграйка світських розмов. Світські
розмови  взагалі,  напевно,  тому  так  називаються,  бо нападають у світлий час
доби.  Колись  давно у темний час доби жили-поживали Темні Справи, але їх тепер,
не  видозмінюючи,  стали  називати  Business  Talk  (Ділові  Розмови). Вони були
улесливими,  брехливими  і  бридкими, але не такими пришелепуватими, як світські
розмови.
Одного  разу  світська  розмовонька  наскочила на Маськіна прямо на вулиці, інша
вчепилася  у  касі  магазину  і  повисла  на  рукаві  Маськіна, а там уже й інші
накинулися. Розмова «Як Вам подобається погода?»–кусалася  нестерпно  і  намагалася  поцупити  у  Маськіна  журнал  з картинками,
куплений для Плюшевого Ведмедя.
Цього разу Маськін вийшов прогулятися містом із Неврозом Маськіна – трошки його провітрити, а тут – на тобі! – такий напад –не  для  слабких  нервів Маськіного Неврозу. Невроз Маськіна забігав-закружляв і
від  перезбудження  ледь  не  скочив  у  канав.  Маськіну  довелося  купити йому
величезну  шоколадку  і  зав'язати шарфиком вуха, але там, де продавали шоколад,
на Маськіна накинулася ще одна світська розмова– «Чи підготувалися Ви до літа?» –так,  начебто,  якби Маськін не був до літа готовий, то літу б подзвонили додому
і  попросили  затриматися,  тому  що  Маськін ще не підготувався, і хай, мовляв,
літо приходить пізніше.
Світські   розмови   завжди   грішили   постійною  безглуздістю  та  невиправним
ідіотизмом.  Вони  слугували  тарганячими  вусиками  для  жителів  околиць  дому
Маськіна;  помацав  вусиком  сусідську  світську  розмов,  а  той  своїм вусиком
відсигналив– значить, свій: хай живе і тішиться, кусати – зась, а не відповів –значить,   чужий!  Полундра!  Рятуйте!  У  місті  чужинець!  Іновірець!  Єретик!
Свистати усіх нагору і давай його бити чим попало і куди попало.
Маськін  щасливо  жив  своїм  натуральним господарством і своїх світських розмов
заводити  не  хотів, тому що пакували-жерли вони багато, а толку від них не було
ніякого.  А  ось  чужі  розмови  налякали тепер Невроз Маськіна, і довелося його
раніше  відвести додому, щоб він зовсім не розклеївся і не наробив шкоди. Невроз
Маськіна  увірвався в будинок Маськіна і, збивши з ніг Невроз Плюшевого Ведмедя,
забився  під  лавку-лежанку  на  кухні  і звідти до самого вечора не вилазив: не
допомагали  ані  прохання,  ані  солодка  чоколядкова спокуса. Тільки оберемкові
коти  Маськіна  зглянулися  над  Неврозом  Маськіна  і  вляглися спати поруч під
лавкою  на  кухні, щоб Неврозу Маськіна не було надто холодно і самотньо. Невроз
Плюшевого  Ведмедя,  угледівши  такі  жахи-кошмари,  які  відбулися  із Неврозом
Маськіна,  ухвалив:  у місто ніколи більше не ходити і Плюшевого Ведмедя туди не
пускати, навіть якщо він буде проситися.
Світські   розмови   дуже   небезпечні   для   жителів,  що  живуть  натуральним
господарством,   бо   коли   починаєш   пусту  розмову  наповнювати  справжньою,
пояснюючи, як ти готувався до літа, або чим погана чи хороша погода,–стається  конфуз, світська розмова починає страшенно слабувати, сухотно кашляти,
у  неї  починається  кровохаркання, і вона може відкинути копитця прямісінько на
вулиці,  якщо  їй вчасно не сказати будь-яку протокольну дурницю, наприклад: «Що
Ви   робите  на  Паску?»  І  якщо  ви  вчасно  цього  не  пронявкаєте,  то  гори
потріскаються  і  земля  розверзнеться.  Куди там Везувію… А Маськін, котрий жив
спокійно  завдяки  натуральному  господарству,  всіх цих тонкощів не знав і тому
боявся  убити  величезну  кількість  пустих  світських  розмов, щоб не накликати
неприємностей  з  боку  місцевої  влади  і  Міжнародного  Суспільства Ідіотських
Розмов,  яке  стежило  за кожною пустою світською розмовою і підтримувало гідний
ступінь його ідіотизму.
Наш  добросовісний  Маськін  дуже  переживав.  Здавалося,  усеньке місто вивчало
напам'ять  порожні  фрази,  одна  за  одну  дурніша,  і  все життя тільки ними й
обмінювалося, ніколи не доходячи до суті речей.
Шушутці  стало  шкода  Маськіна,  і він викликав на нараду свою «Brain Company».
Вискочили  наверх  мікрошушутки  та й кажуть: «OK guys! У чому справа?», і вони,
недовго  думаючи, винайшли спеціальний апарат, який назвали Small Talk Generator
(Генератор  Пустих  Розмов). Він складався із звичайнісінької картонної коробки,
яку  любив  начепити  на  голову  Невроз  Плюшевого  Ведмедя,  коли йому ставало
занадто  просторо,  щоби  почуватися  більш  безпечно.  У  коробку посадили двох
папуг,  заздалегідь  навчивши  їх  п'ятнадцятьом із половиною фразам, якими слід
користуватися під час пустих світських розмов:

Як Вам погода?
Удома гаразд?
До літа готові?
Як ціни на газ?
Як будні минають?
Пройшли вихідні?
У світі кислотні літають дощі?
Ви чули про уряд?
Реформи? Протести?
У школі як справи?
Здають діти тести?
Здоров’я як Ваше?
Читаєте що?
Чекаєте гостей?
Цікаве кіно?
Чи все у …(і тому подібне – переставляйте, як хочете,  не встидайтеся).
Причому,  хоч як, не до складу й не до ладу, папуги ці фрази не викрикували, все
виходило  цілком  ажурно  і  зовсім благопристойно, як у всіх нормальних жителів
міста.
Отже, озброївшись диво-апаратом, Маськін упевнено вирушив до міста.
– Як Вам погода? –вчепилася  кліщем  у  Маськіна  перша  ж  пуста  розмова. Маськін звично подумки
відповів:  «Погода  так  собі,  весна  хоч  і на повному ходу, однак днів теплих
бракує  і  сіяти  деякі  культури вже пізно.» Така відповідь була би смертельною
для  світської  розмови.  Вона б одразу беркицьнулася на місці, оддала би кінці,
викликавши  своєю  поведінкою  жахливий  скандал  і  конфуз. Почалося б вимушене
слідство:  «Так  що  ж  це  таке,  ви  дійсно  завдяки натуральному господарству
живете?»  Так  би  й до міліціонера Дерипалка дійшло. Але Маськін своїм апаратом
потрусив, папуги в коробці зібралися з думками і видали:
– Погода? Нічого, буває гірше.
– Як Вам вихідний? –прошамкала  з  підворіття беззуба і особливо осоружна світська розмова, закутана
в  теплу  заяложену,  не  зважаючи  на  пізню  весну,  шубку. Маськін хотів було
сказати,  що  у  натуральному господарстві вихідних не буває, але знову потрусив
коробкою з папугами.
– Вихідний? Спасибі, помаленьку, – ввічливо відповіли папуги.
– А як Ви плануєте провести сьогоднішній вечір? – вискалилася огидна світська розмовонька у кіоску. «А яке тобі до цього діло?» – хотів обуритися Маськін, але поспішно потягнувся до коробки...
– Як проведу вечір? Думаю, як завжди, добре, – дружно відповіли папуги, порадившись між собою.
Маськіна  відразу  визнали  достойним громадянином, і до нього потягнулися маси.
Вони заводили з ним силу-силенну світських розмов–папуги  їм ввічливо відповідали. Маськіну навіть довелося до кінця вихідного дня
залишити   на   ґанку   коробку  з  папугами,  щоби  задовольнити  потреби  усіх
зацікавлених,   як  йому  подобається  погода  і  як  він  проводитиме  сьогодні
вихідний.
Папугам  видали  подвійну  норму харчування, і вони пропрацювали дві зміни вісім
годин  підряд,  поки  Маськін  насолоджувався  удома  чаєм, і повернулися папуги
додому  тільки  під  ранок: невиспані, змучені, але страшенно вдоволені, тому що
їм уперше пощастило по-справжньому виговоритися!




РОЗДІЛ ДЕВЯТНАДЦЯТИЙ
МАСЬКІН І Щавлевий борщ

Професори Борщів Щавлевих –загальновизнані  наукові  світила,  які  однак  заплутали  усіх  навколо  своїми
хитрими  теоріями.  Тому  тепер  і  не зрозуміло, звідки узявся квасний Щавлевий
Борщ,  котрий  неосвічені  маси,  злізаючи  з  печі,  називають  Всесвітом (хоча
наукова назва цього об'єкту–Щавлевий  Борщ  або Щ. Б.). незрозуміло, хто першим зварив кислий Щавлевий Борщ,
хто  придумав  довести  його  до  кислої кондиції, звідки у ньому узявся щавель,
скільки часу він уже кисне і скільки ще простоїть. Все це–нагальні   й   невирішені   питання  сучасності,  котрі  поставили  перед  собою
високошановні Професори Борщів Щавлевих– учені чистої води, лицарі науки без страху і докору, –коли  ухвалили  в  результаті  делікатного  спостереження, виконаного вісімдесят
років   тому   із  застосуванням  супердосконалої  Хохлі,  що  все,  в  чому  ми
живемо-варимося-паримося, і все, що було і буде,– кислий Щавлевий Борщ. Решту вісімдесят років учені лише уточнювали деталі – а в деталях, як відомо, і криється цвіркун Свистун, –він  свистить  більше  за  всіх,  і  тому  у  Професорів  Борщів Щавлевих завжди
напоготові  затички  для  вух,  бо  тільки  їм  і  слід затуляти вуха на наукові
деталі-подробиці, які найчастіше й висвистують.
Старенький  папа  римський,  дізнавшись,  що  придумали  учені,  одразу  вирішив
врізати  дуба,  але  потім,  порадившись  із  Господом  Богом, вирішив цю теорію
схвалити,  мовляв, якщо є кислий Борщ Щавлевий, то означає, що хтось його зварив
і казна Римської Каталептичної Церкви не зубожіє.
Маськіна  у  свою  поміжсобку  Професори  Борщів  Щавлевих не брали, як, утім, і
Плюшевого  Ведмедя.  Професорам Борщів Щавлевих здавалося, що Маськін з Плюшевим
Ведмедем  мають  задуже практичний склад розуму, щоби займатися Фундаментальними
Щавлевими  Борщами.  Якогось дня, коли один Професор Борщів Щавлевих відкрив для
себе  Щавель  або  по-народному  Квасок, і це стало незаперечним доказом кислоти
Щавлевого  Борщу,  то, на радощах Професори Борщів Щавлевих запросили Маськіна і
Плюшевого   Ведмедя  на  святкову  конференцію  в  Квебекестан,  щоби  неодмінно
похвалитися перед ними цим чудовим відкриття.
Плюшевий  Ведмідь  серйозно  і  відповідально готувався до цієї визначної події,
тому  що  хотів  поділитися із науковим світом своєю теорію, згідно якої Всесвіт
був  зовсім  не  кислим  Борщем  Щавлевим,  а  Манною Кашею з Малиновим Варенням
(М.К.М.В.).  Він  неодноразово експериментував із піддослідною кашею і міг легко
довести,  що  його  теорія аж ніяк не безглуздіша, аніж теорія Професорів Борщів
Щавлевих.   Проте   манна  каша,  спеціально  зварена  Маськіним  для  доповіді,
виявилася  такою нестійкою субстанцією, що проіснувала тільки долі секунди, доки
Плюшевий  Ведмідь  її  не  з'їв,  тому  на конференцію не було з чим їхати, а на
слово  Професори  Борщів  Щавлевих  не  вірили.  Таким  уже вони були кришталево
чесним народом– чесному слову не довіряли.
Богу  теорія Плюшевого Ведмедя подобалася більше, бо він сам любив манну кашу. А
ви  любите  манну  кашу  з  малиновим варенням? Це справжнісінька їжа Богів. Бог
ніколи  не  замислювався,  яка  теорія  Його  всесвіту гірша цього разу. Він так
стомився  з трьома слонами, китами, черепахами, що кислий Щавлевий Борщ на Нього
вже  враження  не  справляв.  Він  навіть  на  конференцію вирішив не приходити,
оскільки  був  зайнятий  підготовкою  потопу  в  Сахарі,  який відкладав ось уже
двадцять  мільйонів  років,  і  цей  кут  особливо запорошився. Треба сказати до
честі  Професорів  Борщів Щавлевих: вони пошкодували Божі вуха і не послали Йому
офіційного запрошення, мовляв, захоче– сам підійде, послухає. З часів Лейбніца Ґотфріда Вільгельма Професора Борщів Щавлевих навчилися обходитися без Бога в своїх роботах –не  тому,  що  вони Його заперечували, а тому, що їм Він був не потрібний для їх
доказів-марень.
Слід  сказати,  що практичні, тобто прикладні учені досягли величезного успіху в
створенні  різноманітних махалок, копачок, щипалок, смердючок, пищалок і палок з
електронним  управлінням. А ось теоретики чомусь підвели. Закисли у своїх Борщах
Щавлевих  на  вісімдесят  років  і  ніяк розлучитися зі своєю кислою вигадкою не
можуть. Їм уже сам Ейнштейник говорив–киньте  ви  ці  дурощі,  Всесвіт  зовсім  не Щавлевий Борщ, а Шніцель з Горошком
(Ш.Г.),  але  йому  не повірили, вирішили, мовляв, старий нездатен прийняти нові
віяння  грядущих  поколінь. Відкрив для себе, що все у світі відносно, довів це,
все  кудись  там  віднісши,  тому потім цього там і не знайшли, бо вже умудрився
однести назад,–то  й  сиди  собі,  старе  одоробало,  а  молодим та завзятим палиці в колеса їх
Щавлевих  Борщів  не  вставляй.  Ви  скажете,  що у кислих Борщів Щавлевих немає
коліс?  Є.  І  це  не  вимагає  доказів,  бо  не  вимагає, і на цьому крапка. Ви
роззуйте очі і подивіться–довкола  ж  все  крутиться?  Як  же воно крутиться без коліс? Ви взагалі скільки
груп дитячого садочку закінчили? Диплом, прецінь, на стінку примудрували–так,  мовляв,  і  так, Василько Нетудихата успішно закінчив повний курс дитячого
садочку.  Може  самостійненько залізати і злізати з горщика-ноцника. Звичайно, з
роками  забувається те, чому учили, та можна понадіятися, що такі горщикоосновні
навики  у  вас  збереглися  і  ви  зі  мною не сперечатиметеся з приводу коліс у
кислому Щавлевому Борщі.
Гітлер  дуже  наочно  спробував  довести,  що  Всесвіт  це  Купа Лайна (К.Л.), і
людство,  можливо,  погодилося  б жити з такою теорією, тому що їй не відмовиш в
оригінальності,  але  не  погодилося  з  деякими  аспектами  практики і вирішило
все-таки  дотримуватися загальноприйнятої парадигми, заснованої на Теорії кислих
Борщів Щавлевих.
Маськін вважав, що всесвіт –це   Борщ,  але  нікому  про  свою  геніальну  здогадку  не  говорив,  хоча  всі
експерименти з піддослідними борщами вказували на його незаперечну правоту.
Кашатка вважала, що всесвіт –це  Локшина,  тому  що  в  ній все взаємопов'язано і взаємозаплутано. Їй написав
захопленого  листа  сам  Сократик,  але  на  його восковій табличці понадряпував
Плюшевий  Ведмідь,  думаючи,  що  це  іграшка,  тому  Кашатка  так  нічого  і не
розібрала.  Довелося  замовляти  телефонну  розмову із Стародавньою Грецією, але
там  трубку  ніхто  не  брав,  тому  що  всі  греки  дружно  давали  драпака від
Мінотавра. Шушутка вважав, що всесвіт–це  така  велика  Банка,  в  яку  збирають  комах,  і  Бог  їх роздивляється під
збільшувальним склом.
Оберемкові коти думали, що всесвіт –це  такий великий ящик з піском, і якщо вони його ще остаточно не освоїли, то це
не  велике  лихо, бо грядуть нові покоління котів, котрі його остаточно освоять.
Їм  навіть  прислав телеграму президент Сполучених Штанів містер Бушкінь, у якій
висловлював  подяку  за  підкинуту  ідею  освоєння  всесвіту  шляхом  цілковитої
витрати  коштів  держбюджету  на наступні двадцять років, щоб саме американський
астронавт  міг першим полюрати у пісочок Марсу і, якщо пощастить, то сприснути і
більш  віддалені  світи.  Народ  Сполучених Штанів повністю підтримав президента
Бушконя, бо який справжній американець не мріє потайки обцюняти небесне тіло?



Плюшевий   Ведмідь   надіслав  у  відповідь  телеграму  президентові  Бушконю  з
раціональною пропозицією.

Рацпропозиція Плюшевого Ведмедя
Президентові Бушконю в Білчин Дім
Дорогий Президенте,
Пропоную замість астронавтів запустити на Марс старого черевика. Він відіб’ється  на  поверхні  і  залишить по собі слід, буцімто потоптав астронавт, проте
черевика  годувати  в  дорозі не треба і купу грошей можна заощадити, і поділити
навпіл– Вам половину і мені половину,–тому  що  манна  каша  нині  подорожчала,  оскільки  Ви захопили країну Бардак і
звідти більше не постачають Манну Крупу.
Космічний  Черевик  можемо  подарувати.  Лівий  тапочок  Маськіна  погодився  на
космічну місію і вже почав тренування з підготовки до марсіанського польоту.
З косметичним привітом
Плюшевий Ведмідь.
P.S. Наше  Вам з китичкою.

Папуги  не  знали  і  не відали, що існує всесвіт, і тому спокійно споглядали за
зірками  і  галактиками  у тому вигляді, в якому вони уявлялися їхньому папужому
зору,  коли  вони  жили у кубельці, звитому в підзорній трубі Плюшевого Ведмедя,
доки   її   не   застосували   як   франкофон   для  розмов  із  дружиною  мусьє
Сільвупляшкіна.  Після  втрати  підзорної  труби  папуги зайнялися безперервними
буденними  папужими  плітками  і про всесвіт забули, та це було неважко, бо вони
про  нього  і  не  підозрювали.  Папуги спостерігали всесвіт безпосередньо, а не
експериментуючи з Щавлевими Борщами, Манною Кашею і Локшиною.
А  коли  предмет  спостерігаєш  безпосередньо,  іноді  ніякого  пояснення  і  не
потрібно. І так усе ясно.


РОЗДІЛ ДВАДЦЯТИЙ
ПРИГОДИ МАСЬКІНА У СЕЛІ

Треба  сказати,  що  невдача  з  посівом  локшини  якоюсь  мірою  вибила з колії
Маськіна, який любив, щоб у всьому був порядок. А тут така невдача–начебто  все  по  аграрній  науці  робили:  і  садили  в  теплу  землю,  і сиром
здобрювали, і кетчупом підливати пробували– а локшина, хай їй грець, так і не зійшла.
Маськін  вирішив,  що  треба  було б йому з'їздити в село і почерпнути досвіду у
справжніх  землеробів,  землелюбів  і  хліборобів, які, як відомо, зустрічаються
тільки  у  кучерявих  селах,  а в пересічній місцевості приміського типу, де вів
своє  натуральне  господарство  Маськін,  таківські специ плуга і борони, лицарі
гною  і  азотних  добрив,  чаклуни ранніх посівів і пізніх урожаїв, самі знаєте,
трапляються рідко.
Село  Благокарівка  було недалеко, і Маськін, посадовивши в Машину Маськіна всіх
мешканців  свого  будинку,  відправився  туди погостювати. У Маськіна в селі жив
знайомий  хлібороб  Коровай  Недоїдок,  з  яким  Маськін переписувався з питання
корисного   використання   бур'янів,  і  Маськін  уже  давненько  збирався  його
відвідати.
Виїхали зраненька, над полями ще витав п’янкий  і  неповторний  запах  усього  того,  із  чого  все  народжується  і у що
врешті-решт назад кане, а саме– тонкий запах одкровенних сільських буднів. «Не вдобриш – не поїш», – свідчить стара сільська народна мудрість, «не поїш – не вдобриш», –вторить  їй  інша,  не  менше  вдала, мудрість. Ми, жителі міст, давно забули цю
ясну,  мов  денне  світло,  істину  взаємозв'язку  всього  зі всім. Ця безупинна
природна  круговерть  сьогодні  десь  на  обочині  життя,  вона чомусь перестала
підштрикувати  наші  запліснявіло-збайдужілі  думки,  престала будити-збуджувати
наші заскорузлі серця по ночах своєю стрункою і непідкупною правдою буття...
Ми   вже   давно   стали  величезними  переробними  фабриками-пожирачами  цінних
продуктів  у  не  менш  цінний  продукт, цінність якого стала предметом гризот і
суперечок   безлічі  новоявлених  філософів-парфумерів;  однак  від  цього  його
відвертий  і  хвилюючий  своєю  прозовістю  первозданно-чистий запах не щезає, а
цюркотить безупинно стійкими цівками з полів– наших годувальників, виробників щемливого щоденного дива –паросточка  зеленого  і  нетямущого,  котрий пізніше стане нашим хлібом насущним
тільки  задля  того, щоби знову повернутися до свого первовитоку, наситивши наші
ненажерливі  шлунки.  Любіть  цей  запах,  вдихайте на повні груди, заниділі від
постійного   сидіння-лежання   у   зачумлених   смогом   і  нечистотами  містах,
внюшкуйтеся  вашими  алергічними зашмарканими носами! Я маю на увазі запах ситої
сирої землі і свіжоскошеного буйнотрав’я…  Він  основа  нашого  добробуту,  він  дав нам можливість перестати гасати за
мамонтами,   зручно   вмоститися   біля   телевізорів   і   гордо  вважати  себе
вегетаріанцями, споживаючи розм’яклу  морквину в прозорому курячому бульйоні. Любіть курячий бульйон, бо у ньому
сфокусована  життєдайна  сила і неодмінна гарантія від коров'ячого сказу! Любіть
любити, бо люблячи любиш любов…
Машина  Маськіна  мчала  вздовж  безмежних  полів.  Маськін звернув увагу, що на
одному  полі  колосилася якась дуже буйна культура, що росла усім на завидки, як
це  уміє  робити  бур'ян.  Маськін  навіть  попросив Машину зупинитися на хвилю,
підійшов   до   поля,  глибокодумно  помацав  землю,  розтер  її  в  працьовитих
долоньках,   понюхав   акуратним  носиком  і,  як  справжній  хлібороб-аграрник,
скоштував  на  смак,  розтер  по  мудрому  чолі  і  закапав у всевидюще око. Все
свідчило  про те, що поле відпочиває і набирається свіжих сил. Тому не дивно, що
на  ньому  буяли  життєлюбні  чаклунські  бур'яни,  розміром  із  молодих, однак
вгодованих  баобабів.  Залишалося  тільки  зрозуміти,  для  якої бісової мами їх
підживлюють?
– Під паром, –зі  знанням  справи  пояснив супутникам Маськін, повернувшись у Машину. Плюшевий
Ведмідь  відразу  уявив  собі поле, що прудко мчить на всіх парах, як паровоз, в
майбуття,  а  там,  у  майбутньому, його знову годує манною кашею Маськін, і він
живе  так  само  щасливо,  як  і  в сьогоденні. Ну й для чого тоді таке майбутнє
Плюшевому Ведмедеві? «У тому-то й сенс майбутнього– щоб гірше не було», –вирішив  Плюшевий  Ведмідь  і  став  малювати  у  блокноті  прийдешнє-майбутнє з
величезним  хвостом і вухами, йому стало смішно і він захихотів своїм знаменитим
«хі-хі.» (ось так «хі-хі.» з крапкою).
А  Золотому  котові  уявилося  парне  поле  у вигляді парного молока. Ціле поле,
залите  свіжим  парним  молоком… Цілий океан парного молока… Цілісінький всесвіт
парного молока... Цілісінька безконечність парного молока… А довкола– уявляєте? –жодного  з цих огидних рогатих чудовиськ, що норовлять гострим копитом наступити
на  бідного  кота.  (Золотий  кіт  не  любив  корів,  хоча  любив  те,  що  вони
виробляють.
Мені це почуття знайоме –дуже  багато  є  тих, хто любить те, що я пишу, хоча й не люблять мене). Уявивши
собі  парне  молоко,  помножене  на  безконечність,  Золотий кіт щасливо заснув,
задоволено жмурячись на свої парно-молочні фантазії.
А  кішка Бася не подумала нічого, бо окуляри залишила удома, а без окулярів вона
думати не могла. Взагалі зір у неї був, як у кішки,–відмінний,  треба сказати, але чомусь без окулярів їй не думалось. Шушутка якось
провів  науковий  експеримент  і  спробував надіти їй окуляри, але виявилось, що
окуляри допомагають мало,–хоча  цей  факт  від  кішки  Басі приховали, тому що у неї і так була травмована
психіка  після  невдалого  знайомства із повітряною кулькою, коли Бася лізла під
диван,  а  кулька,  прив'язана до шиї, застрягла і петельку затягнула. З тих пір
кішка Бася, побачивши повітряну кульку, одразу приймала валер’янку  і  надовго  впадала  в  психосоматичне  перезбудження;  зважаючи  на  такі
невтішні  факти, від неї постаралися приховати відсутність зв'язку між окулярами
і думанням.
Маськін  був прихильником доброї старої медичної школи, коли хворому прагнули не
говорити  неприємних  речей.  Він  від  цього почував себе краще, й іноді навіть
видужував  всупереч  прогнозам  лікарів,  що  лікарів, зазвичай, дуже вибивало з
колії,  бо  вони завжди гордилися здатністю точно передбачити результат хвороби,
а  не  своїми  успіхами в лікуванні хворих. Так, один лікар скаже іншому: «Цьому
пацієнтові  залишилося жити дві години і три хвилини». А інший лікар заперечить:
«Дозвольте,  колего,  з  Вами  не  погодитися.  Не дві години три хвилини, а дві
години  чотири  хвилини!», і вони обидва стоять, не зводячи очей з умираючого, і
відраховують  секундомірами,  хто  ж  має  рацію.  Хворий стогне, просить: може,
якихось  ліків,  або  клізму,  або  хоча  би  подушку  з лиця зняти, бо нема чим
дихати,  оскільки  медсестра  Жалібниця  перестилала  ліжечко,  поклала  подушку
хворому на дихальні шляхи, і там і забула...
Загалом,  хворий  від  задухи  подушки-душогубки  в  основному і страждає, якщо,
звичайно,  уважно придивитися, а до лікарні потрапив здоровим, для обстеження, і
вмирати  не  збирався, але його запроцедурили настільки, що подушку прибрати він
уже  не  може,  і  не  через  слабість: просто, щоби він крапельницю сам собі не
видер,  йому  білі  рученьки  до  ліжка бинтиком міцно прив'язали... Але лікарів
істинна  причина  хвороби  не  хвилює, їм важливо, дві години три хвилини чи дві
години  чотири  хвилини  залишилося, і вони стоять і виміряють час, а на хворого
дружно  шикають,  мовляв,  не  заважай.  У нас свої медичні диспути, а ти тут зі
своєю подушкою... Подушка–предмет  не медичний і до хвороби відношення не має... Абсолютно очевидно, що це
у  вас  вірус...  Причому,  раніше  від  хворого все це приховувалося і лікарі з
секундомірами перешіптували за дверима. Тепер настали нові просвтницькі часи.
Медикуси  прийшли до рішення, що від хворого нічого приховувати не можна і треба
йому  чесно повідомити: дві години три хвилини чи дві години чотири хвилини йому
світом  милуватися,  бо  таким  чином  він  зможе  краще розпорядитися часом, що
залишився.  Взагалі,  медицина  сьогодні  зробила  колосальний крок уперед. Вона
вирішила: якщо хворий хворіє або вмирає–в  цьому  немає  нічого  страшного,  адже  скільки  ще  здорових  залишається? І
займатися  треба  не  хворими  і  вмираючими,  вони однаково наполегливі у своїх
потребах  слабувати  і  вмирати,  і не здоровими, тому що вони здорові, а навіщо
здоровому лікар? Здоровому лікар, як приший кобилі хвіст–не  стикуєтся,  бачите?  Так  лікарі  і  стали  займатися  найважливішим для них
заняттям–простежуванням,  скільки  кому  залишилося  жити, з точністю до секунди. Це дуже
сподобалося  страховим  компаніям, наприклад, які всіма фібрами душі намагаються
страхувати  людей, аби страхові компенсації ніколи й ні за яких обставин, навіть
під страхом смертної кари, помилуй Боже, не довелося виплачувати.
Отже,  Маськін  приховував  од  кішки  Басі  її  очевидний діагноз Гостра Котяча
Дурість  (ГКД),  хоча  лікар  Заморока не погоджувався і правив своє: у кішки це
вірусне  захворювання,  і  кішка Бася йому вірила і милася антивірусним шампунем
під пахами, тому що там– найнебезпечніше для здоров'я кошаче місце.


Наступне поле теж було під паром, і наступне, –і  так  усі  до  єдиного  поля виявилися під паром! Маськін був в захопленні від
побаченого,  йому не терпілося поговорити із хліборобом Короваєм Недоїдком, який
би  йому  цю  нову методу землеробства до складу і до ладу пояснив. Чекати довго
не  довелося,  бо на окраїні села Благокарівка їх зустрів Коровай Недоїдок своєю
власною  поважною персоною із хлібом-сіллю, як годиться, хоча, коровай він увесь
доїв, а от сіль Маськіну залишилася, і він її з вдячністю прийняв.
Взагалі,  ви  дарма  вважаєте,  що  мешканці  сіл усюди різні: в Росії там, чи в
Канаді,  чи  в  Узбекистані,  чи в якій-небудь Лихолюдії. Маськін за молодих літ
подорожував  чимало  і  переконався,  що  народ  усюди однаковий. Так, звичайно,
зовні вони, можливо, відрізняються: в одного у вусі одна сережка, у іншого–дві,  або  в одного личаки ликові, а в іншого дерев'яні, як у Голландії. Але, по
суті,  народ  усюди однаковий. Глибинка в будь-якій країні уніформна точнісінько
так, як кожна столиця. Якщо світові столиці схожі, мов дві краплі води,– лишень прибери відомі башти –Лондон  той самий Торонто, Торонто той самий Нью-Йорк, а поміж містами тягнуться
журавлиними ключами гаражі, гаражі, гаражі... Так і народ– усюди однаковий. В одному місці зуби чистить, в іншому не чистить – от і вся відмінність, а те, що у голові всіх одне і те ж, – з'їздіть –самі  переконаєтеся,  тільки  дарма  час згаєте. Ось де вона, людина, водиться у
справжньому первозданному вигляді; село– це справжній оазис, заповідник, звіринець, називайте, як серцю заманеться.
Маськін  відразу  землероба-хлібороба  Коравая  Недоїдка запитав, чом це він усі
поля під паром тримає, а той йому говорить:
–Відстав  ти,  Маськіне,  від життя. По-перше, на полях у нас не бур'яни, а цінна
трава Повійка-Користолюбка росте, з нею ніякого клопоту– один раз добрива підсипав і порядок, сіяти не треба –сама  засівається,  збирати теж не треба, бо вона нікому не потрібна, а головне,
що  вона  постійно  фотосинтезує  і  забезпечує  цим свіже повітря, а за повітря
держава   нам   дає   дотації,  бо  міста  вже  від  своїх  загазованих  викидів
задихаються. А вирощувати зараз хліб потреба відпала–його  давно  на фабриці з хлібоволокна роблять, а ми всією Благокарівкою на нову
культуру перейшли, для неї нам поля не потрібні. Ми її в льосі вирощуємо– поставимо багато ламп, вони гріють і світло дають – так і вирощуємо. Як кажуть у нас: усе теє пригодиться, що на полі корениться.
– А що за культура така, що у льохах-підвалах росте, пліснява-цвіль, чи що? – зацікавився Маськін.
– Коноплеві, вони льохи-підвали люблять, – гонорово відгукнувся землероб-хлібороб Коровай Недоїдок, – їм там рости випадає, така у них, бацця, ботаніка.
Коровай  Недоїдок,  славлячись  своєю  сільською гостинністю, годувати гостей не
став, як деякі гостьолюби тепер собі дозволяють–приїхав  гість,  і  згодовуєш йому все, чим хата багата. Знаєш же наперед, що не
відмовиться–незручно  (добре  тому  дати,  хто  не  хоче  брати; а той, хто бере, як по душi
дере).  Поросятко  ще  в  минулому  році  зарізали,  годувати  більше  нікому, а
огризків всяких понакопичується–гості  потім  страждають,  по  околицях  гадять...  Усе  село  презентабельність
втрачає і рівень туризму знижується.
Нині  село  живе  в  основному  туризмом.  Багато  приїжджих  цікавляться своїми
коренями.  Тут  вони  їх  і  знаходять.  Буває,  по  три  години підряд по землі
повзають–корінь  шукають.  А  ви  кажете,  дія  самогонки...  А  те,  що  туристи купують
коноплю,–так  це  винятково на сувеніри для гербарію, листочок у неї надто хитромудрий. А
те, що вони її курять, так це щоб комарів відігнати–знаєте,   скільки   в   селі  комарів?  Вони  тепер  масовим  явищем  стали,  як
Повійка-Користолюбка  все  заполонила, так місцевість і заболотилася... А те, що
від цього вода кринична вкрилася синьо- зеленими водорослями–так  це  показник  циклічності  еволюції  на  Землі...  Мовляв,  друга спроба...
Реванш,  так  би мовити, еволюції. З першою не все гладко вийшло... От із другої
спроби,  наприклад,  у людини, яка піде не від мавпи, а від самогонного апарату,
алкоголь утворюватиметься одразу в організмі спеціальним органом– самогонною залозою – і в процесі надлишкового вживання відторгення не викликатиме.
Маськін  з  супутниками  підкріпилися  надворі  чим  Бог  послав,  і попрошкував
оглядати село. У першій же хаті йому стрівся Лев Толстой. Він обмацував сіно–чи  не  вологе,  рахував  шматки  хліба  і перевіряв ступінь сп'яніння сільських
мешканців.  Він  збирав  відомості для своєї нового літературного шедевру «Війна
до дір»–про  боротьбу  з розпустою, розпуттям і розпукою. Лев Миколайович небезпідставно
вважав,  що  всі  народні  жалі-біди криються саме в цих трьох неладах. «Народ у
селах перебуває в розпусті,– писав Лев Толстой, –бо  не  має  змоги  рушити  до  світлого  майбуття  через вроджену схильність до
розпуки, тому він і перебуває постійно на розпутті–чи  зайнятися  розпустою, чи цмулити оковиту, чи смалити травичку... Народ можна
порятувати  з  цієї  безвиході,  навчивши  його  відшпортувати  і знаходити свої
корені.  Причому,  недостатньо  навчити  знаходити  квадратний корінь, але треба
дати  йому можливість віднайти і кубічний корінь, тоді він очманіє настільки, що
більше  не  займатиметься  розпутством,  не  розпиватиме  і  розпьовуватиме свою
одвічну  істинність,  а  сотворить сьогодення, світле явлення, так зване Царство
Боже...»
Лев  Толстой,  уздрівши  Маськіна, дуже зрадів і подарував йому свою нову збірку
статей  про  сироїдство. Маськін любив сир і щиро подякував Леву Миколайовичу за
безцінний подарунок. Лев Миколайович навіть на автограф розщедрився:

Справжньому Маськіну
від справжнього Льва Толстого

А  то  останнім  часом  у  його справжності почали сумніватися, обмацають лице і
бороду– дивуються –невже  він?!  Лев Миколайович уже і сам засумнівався, теж увесь час бороду мацає
і не йме віри– невже це я Лев Толстой?! Он як...
Маськін   попросив  Лева  Миколайовича  Анну  Кареніну  все-таки  під  потяг  не
кидати...  або  потяг  їй  тільки  ноги  повідрізує,  а  потім її виходять, ноги
пришиють,  і  вона  стане  президентом клубу вилікуваних інвалідів. Так, мовляв,
зараз по-модньому–треба  або  про  інвалідів, або про одностатеву любов писати. А під потяг вже не
по-модньому...
Лев  Миколайович  повагався  для виду, потилицю почухав, і вирішив назвати новий
роман   «Анна  Кареніна  ту-ту»,  негайно  відправився  у  Ясну  Поляну  писати,
креслити,   потім   витирати   покреслене,   потім  знову  писати  і  ще  більше
викреслювати.
Лев  Толстой  і  Маськін  любили  одне  одного  і  працювали,  як ми вже казали,
спільно. Напише Лев Миколайович «Про науку (Відповідь селянину)»–а  Маськін  допише  йому  продовження «Про селянина (Відповідь науковцю)»... Ось
така  славна  творча спілка утворилася, а тим часом мало хто про це знає... Адже
Лев  Толстой  тоді  в  1910-му зовсім не помер на тій станції... Він там залишив
свою  ляльку  із  музею мадам Тюссо, а сам узяв торбу та й подався на село, і до
сих   пір  приглядається,  як  народ  живе-поживає.  Правда,  довгий  період  за
радянської  влади  Лев  Толстой, звичайно, провів у місцях віддалених, але тепер
його  знову  звільнили,  і  він,  загалом, не ображається, бо погоджується, що є
дзеркалом  російської  революції,  на  яке,  як  і  на  всяке  дзеркало,  нічого
нарікати.  Він,  заступивши на посаду дзеркала, завжди революції говорив: «Ти на
себе подивися!»
Але революція дивитися на себе не бажала – незрячою була від народження –і  до смерті не прозріла... А від перебування на зоні збагатився словарний запас
Лева  Миколайовича,  і  він  почав  вживати  слова, які раніше в його романах не
зустрічалися,  чим дуже тішив усю прогресивну громадськість, особливо на Заході,
де  вивчення  російської  мови завжди починають саме з цих слів, хоча найчастіше
вивчення мови цими словами і закінчується...
Один  розумник став на Заході видавати журнал «Оригінал», і там їхніми західними
мовами   почали  друкувати  наших  класиків,  щоб  чесні  західні  жителі  могли
хвалитися–я,  мовляв, Толстого читав в оригіналі... А дзуськи... Це наше, одвічне. І як би
ви не старалися перекласти–все  одно  у  вас жалюгідні англійські романчики дев'ятнадцятого століття будуть
виходити,  тому  що  не  вловити  вам, пройдисвітам і лайдакам західним, аромату
нашої  неперевершеної  російської мови, засмаченої особливим табірним слівцем. І
не  намагайтеся,  оскільки всякий народ повинен мати щось неповторне, таке, чого
інший  немає,  наприклад,  родимка  на  лобі,  як  у  індуса,  і яка різниця, що
наклеєна, зате самобутня. У індуса–індивідуальна  національна  родимка,  у нас національний матюк або, скажемо там,
обрізання. У нього на лобі, а у нас... Здається, я трохи відволікся...
Може,  вам  здасться,  що  я  знущаюся  з Льва Толстого або, прости Господи, над
російським   народом.   Нічого  подібного.  Льва  Толстого  я  дуже  поважаю.  І
російський  народ  я  теж  поважаю,  якщо  він, звичайно, не б'ється. А то мені,
наприклад,  носа зламали, коли я за товариша в пельменній спробував заступитися.
Але  хоч  я  на це образився і з Росії назавжди виїхав, все-таки думав, що є цим
самим  російським  народом,  у  всякому  разі, так на мене тицяли пальцем усі за
кордоном– росіянин та росіянин, ну я і не одпирався.
Правда  днями  колишні  співвітчизники  ласкаво  нагадали:  з  якого  це  дива я
росіянин і з якого дива народ. Ось я і мислився... Хто ж я такий?
Попрощавшись   з   Левом  Толстим,  Маськін  поспішив  оглянути  корівник.  Його
супутники  йти  відмовилися,  а почали збирати гриби у навколишньому лісочку, бо
коровами поки що не цікавилися.
Корів  в  корівнику,  мов  лизень  злизав. Там була влаштована виборча дільниця.
Вибори  в  селі  відбувалися  перманентно,  тому  що,  як завжди, село стояло на
розпутті,  і  йому  постійно  доводилося  робити  вибір.  Тому  виборчу дільницю
вирішили  не  закривати.  Вибирати  в  селі,  правда,  не  було  кого,  бо  крім
хлібороба-землероба  Коравая  Недоїдка  і  його  близьких родичів у Благокарівці
ніхто  більше  не жив: одні подалися в місто, інші так дошукалися коренів, що до
світлого дня Маськіних відвідин не дотягли...
Тоді   Маськін   розшукав   голову   колгоспу,   і   ним,   на   диво,  виявився
хлібороб-землероб  Коровай  Недоїдок,  й  запитав  куди поділися корови. Коровай
Недоїдок   повідомив,   що  корови  зібралися  і  відлетіли  на  південь,  і  на
підтвердження   своїх   слів   показав   репродукцію  Шагала  з  летючою  козою,
підправленою  фломастером  на  корову.  Картинка  завбачливо  прикрашала нерівну
стіну Недоїдкової хати.
 


– Дуже дивно. Але літо тільки-но почалося, – здивувався Маськін, – чому це корови відлетіли на південь на початку літа?
– Така вже у них зоологія, – скрушно зітхнув Коровай Недоїдок, – така у них зоологія...
Маськін  зі  своїми  супутниками  заночував на сіновалі, де сіна не виявилось, а
валявся  тільки  куценький  матрацик,  прихоплений  у  найближчій  психіатричній
лікарні.  Він  був списаний безліччю віршів та іншими написами, залишеними свого
часу  пацієнтами  психлікарні.  Маськін  почав  їх  читати і дивувався, яка маса
талантів завжди сиділа у психіатричних лікарнях...
Решта  пішла спати в Машину Маськіна, а Маськін із тапочками залишилися ночувати
на сіновалі: які ж це відвідини села, якщо не спати на сіновалі?
Вночі  хтось  боляче  укусив  Маськіна. Це був місцевий Клоп Сартирик Велетович.
Він  був  колись  міською  знаменитістю,  але  пішов  у  народ  та  й залишився,
потрапивши у психлікарняний матрац.
Тапочки  Маськіна,  прокинувшись  від  Маськіного зойку, зашикали на Велетовича:
«Ти що, з глузду з’їхав?!  Ти  ж  президента  укусив!».  Адже  тапки  вже  давно  вибрали  Маськіна
президентом, хоча йому про це не сказали.
Клоп Сартирик Велетович не зніяковів:
– А мені по цимбалах, що президент, –я  совістю  журналіста  дорожу.  (Адже всі сартирики відносяться до журналістів,
згідно  зі  списком  професій,  згаданих  у  Прейскуранті  Цін  на  Правдопиські
Послуги.  Якщо  журналістові  не  заплатили,  то  він  може кусати і щипати кого
завгодно  на  свій  розсуд,  тому  що  журналістами,  як і лікарями, стають люди
великі, кращі за інших і їм все дозволено).
– Я бачу все, що навколо твориться, не думайте, що я сліпий, – продовжив Клоп Сартирик Велетович. – Я все бачу –і  не  мовчатиму, не можу я мовчати, ще не народилася та мовчанка, якою я б став
мовчати,  коли  все  це  діється  навколо,  а  від  мене  чекають  покірності та
мовчання, покірності та мовчання...– Клоп Сартирик Велетович голосно заплакав. – Ви думаєте, якщо я Сартирик, то це смішно? Блазень? Сартирик – Блазень? Так? Сартирик –це  смішно.  Так?  Тому що звучить, як сортир, а все, що пов'язане з сортирами й
іншими  низами,  обов'язково смішно? Ні, дорогенькі мої. Ні! Не дочекаєтеся, щоб
Клоп Сартирик Велетович був смішним. Сатира–це  не  сміх, це біль прищемленого пальця, це відірване вухо Ван Гога в зупі, це
гній  людського  бидла,  помножений  на морозиво Пломбір, що розтануло ще у 1977
році.
Який тоді був рік... Що б не ляпнув – зал аплодує! Гмикнеш – зал шаленіє! Плюнеш на сцені –відразу  під  руки  і  куди  слід... А там розмови задушевні... Мовляв, плюнув з
натяком. Я клоп, задавлений за небезпечність. А тепер кажуть–вульгарність  і бездарність. І це про мене?! Та коли б не я, ви б усі до цих пір
сиділи  там, тепер ви сидите тут і не бажаєте рахуватися зі мною, неначебто я не
був  там  і  не  говорив  відкрито  в  обличчя...  Не  шкодуючи  живота  й інших
органів...–Клоп  Сартирик  Велетович ридав вже без перестанку, і Правий тапочок приніс йому
склянку каламутно-зеленої криничної води.–Я  тому  і в народ пішов, щоби бачити не остогидлі пики, а обличчя, а тут нікого
немає,  бо  народ вже давно вийшов із себе і газ вимкнути забув. Ось-ось, рвоне!
Рвоне так, що й на небі жарко стане. Загуркоче так, що всі здивуються!
Клоп  Сартирик  Велетович  намацав  ніжкою  карафку  з самогонкою, прозорішою од
криничної  води,  і  пригубив. Клопам самогонка допомагає довше зберігатися. Він
вдоволено  крекнув і закусив синьо-зеленою водорослю, що плавала у склянці води,
вільно еволюціонуючи в закуску.
Тапочкам  Велетович теж налив. Маськін чемно відмовився, однак йому налили. І ще
налили до рота, причому тапочки допомагали... Президент–президентом,  а  традиції  поважати  треба.  (У Росії всім за традицією насильно
наливають, навіть тим, хто п'є добровільно).
Зранку  Маськін  ледве  прочумався...  Проте  розбудив  супутників, і вони разом
намилилися їхати додому.
– У селі нині тільки здоровий виживе, –вирішив  Маськін  і  поспішив  додому  садити,  як  завжди,  картоплю, поки вона
слідком   за   коровами   на   південь   не   подалася,   окрилившись  новітніми
технологіями... Хто зна, що там у неї за ботаніка...



РОЗДІЛ ДВАДЦЯТЬ ПЕРШИЙ
МАСЬКІН І РИБАЛКА

Це  був  звичайнісінький  ранок  у  будинку  Маськіна.  Плюшевий Ведмідь уже, як
годиться,  переміг  Плюшевого  Бичка,  подарованого  братом  Плюшевого  Ведмедя,
котрий мешкав у Техасонії,–Країні  Плюшевих  Бичків.  З тих пір як Плюшевий Ведмідь отримав Плюшевого Бичка
поштою,  він  з  ним кожного ранку влаштовував плюшеву кориду: Плюшевий Бичок на
прохання  Плюшевого  Ведмедя і рахунок «три» завалювався на бочок, кажучи «Ой!»,
а  опісля  Маськін  танцював Плюшевому Ведмедеві пристрасне фламенко, а Плюшевий
Ведмідь йому захоплено ляскав у долоньки і кричав: «Браво!»
Єдине, що було незвичним для цього ранку –Маськін  збирався  на  рибалку,  і  тому протанцював фламенко удвічі швидше, ніж
зазвичай,  а  Плюшевому  Ведмедеві  довелося  ляскати так часто, щоб потрапити в
ритм, що долоньки у нього перегрілися, і він почав на них дмухати.
Плюшевий  Бичок  побрів  пастися  на  квітковий  шерстяний  килимок, бо, скажемо
правду,  йому  ця ідіотська звичка Плюшевого Ведмедя влаштовувати кориду кожного
ранку  мало  гріла плюшеві серце і душу. Але душевні поривання Плюшевого Ведмедя
можна  було  зрозуміти.  Він  перемагав  Плюшевого  Бичка  тільки для того, щоби
Маськін   танцював   йому   запальний  танок  фламенко,  який  Маськін  навідріз
відмовлявся  танцювати просто так через зайнятість, а коли Плюшевий Ведмідь став
кожного  ранку  перемагати  Плюшевого  Бичка,  Маськіну  ніде було дітися, бо за
традицією,  законсервованою  в  незмінному  вигляді століттями, повелося, що для
переможців у кориді треба обов'язково танцювати фламенко.


Напередодні  Маськін  отримав  з центру повідомлення, що у його (Маськіна) озері
завелася  Риба  007, за якою Маськін колись ганявся по всій земній кулі. Він для
цього  навіть  організував  свій  Розвідцентр Маськіна з Headquarters (Головними
Четвертинками)  у  секретному місці, і звідти йому із секретного радіопередавача
присилали  засекречені  погодні повідомлення. Також його попереджували, що краще
цього  року  сіяти,  а  чого  краще не сіяти, а то гірше буде. Але найважливішої
інформації,  на  яку  так  довго чекав Маськін, йому ніяк не присилали. Маськіна
цікавило  місцезнаходження  Риби  007,  яку  він кілька разів уже майже упіймав:
один  раз  сорок  хвилин  сидячи  в засідці і водячи вудкою перед носом Риби 007
(він вичікував біля риб’ячої явочної нірки під корчем на дні Червоного моря), іншим разом – в Білому морі, третій раз – в Кріпленому морі і нарешті, востаннє, – у Напівсухому морі п'ятирічної витримки.
Тепер,  коли  Маськін  отримав  конфіденційну  інформацію,  що таємнича Риба 007
появилася в його рідному озері, розташованому через дорогу від дому Маськіна,–упустити  він її не міг. Була поставлена на карту честь Маськіна як розвідника і
рятівника  роду  людського від страшної розвіддіяльності Риби 007, яка, загалом,
нічого  хижо-страшного  не  робила: була окунцем середнього, я би навіть сказав,
мілкуватого  розміру,  але  Маськін  грався  з  ним у Рибу 007, і якщо Плюшевому
Ведмедеві  дозволялося влаштовувати кориду з Плюшевим Бичком, то чому ж Маськіну
не  випадало  висліджувати  небезпечного  подвійного  агента  Рибу 007, який, як
тепер виявилось, працював одразу на дві розвідки– морську і озерну.
Ви  скажете,  мій  строгий  читачу, що обидва мої герої просто клеїли дурня, а я
разом із ними, що текст у мене якийсь клейкий і в’язкуватий, і продертися крізь нього до слів, котрі б чіпляли за живе, –непросто.  Можливо,  вони,  звичайно, і є, ці слова в моїх текстах, що зачіпають
за душу, але дістатися до них так важко, що годі й намагатися,–і  ви, розчаровані, жбурнули мою книжку під диван. Лише прибираючи кімнату перед
приїздом  гостей  (віддаючи  цю безглузду дань традиції прийому гостей, щоб вони
могли  все ще сильніше розкидати і насмітити протягом перших десяти хвилин після
свого  прибуття),  раптом  натрапили  на мою книжку і, випадково розкривши її ще
раз,  раптом  знайшли  якраз  цю  сторіночку,  почитали,  знову загарячкували, і
кинули  мою  книжку  знову  під диван. Адже вам треба, щоби слова, що чіпають за
душу, були одразу на початку книжки і стояли в алфавітному порядку!
 А  тим  часом,  у  цьому  розділі буде багато гачків для лову риби, які могли би
зачепити  і  вас,  якби  ви  погодилися обрости лускою і намалювати собі на боці
номер  007,  тому  що  риби  з  іншими  номерами  Маськіна,  як ви розумієте, не
цікавлять.
Кажете,  значицця,  що  я  клею  дурня.  По-перше,  ви, прибираючи кімнату перед
приїздом гостей,– теж клеїте дурня, читаючи і не читаючи мою книжку, –теж  клеїте дурня, і особливо клеїте його, рідного-бідного нещасного дурня, коли
шукаєте у моєму клейко-в'язкому тексті слова, які б вас зачепили.
Я,  до  речі, легко доведу, що всі навколо частенько клеять дурня. Подивіться на
навіть найсерйозніших лідерів пліток (чи то політики) по телевізору– які б кам’яні та  незворушні не були у них фізіономії –так  і  здається,  що  ось-ось вони розсміються-розрегочуться, просто покотяться
від  сміху,  і чесно та відкрито признаються усьому народу, котрий, дивлячись на
їхні  хороші  міни  при поганій грі, аж за боки береться від реготу, що, мовляв,
так і так, дійсно, клеїмо дурня!
Вас  це  дивує?  Світ  завжди  клеїв  дурня.  Ви  перегляньте  з цієї точки зору
всесвітню  історію.  Звичайно,  там  багато перераховано всяких нудних серйозних
резонів: економіка, влада, ідеологія, боротьба інтересів–це  все  слова  для  туалетних  газет. Ви подивіться на вчинки великих людей! На
вчинки  їхні  подивіться!  Олександр Македонський хіба не клеїв дурня? Клеїв, ще
як клеїв. А Наполеон? Та візьміть будь-кого– і прочитайте історію по-новому – з погляду аналізу на клеєння дурня –вони  всі завжди клеять дурня, а щоб їх не викрили, хихочуть тільки за кулісами,
а  то  їх  швиденько  розжалують  з  наполеонів,  і прийдуть інші, які настільки
професійно   клеять  дурня,  що  з  першого  погляду  і  не  відрізниш.  Взагалі
професійні  розвідники при владі клеять дурня набагато краще. Вони роблять це зі
смаком і, мабуть, є не єдиними дилетантами на політичному небосхилі.
Розвідка –це  взагалі  єдина  служба,  яка  клеїть  дурня  цілком  офіційно.  У  якому  ще
департаменті  можна  списати  витрати на відвідини злачних місць і оплату послуг
дамочок  неврівноваженої  (щоб  не  сказати нескромної) поведінки, спожиті пиво,
віскі  для  споювання  безневинних перехожих, яких необхідно завербувати з метою
отримання  надзвичайно  цінної  інформації  про їхнє особисте життя, яке загалом
виявляється  цілковито  сірим,  як  у  всіх,  і  тоді  докладні рапорти акуратно
відправляють  в  архів, а безневинних жителів тихенько прибирають, щоб ті нікому
нічого  не  розбовтали, а витрати за споювання, розбещення і прибирання списують
з  державного  бюджету.  Прибраний  громадянин продовжує зазвичай мирно доживати
свої  дні,  тому що оплата за його прибирання витрачається на додаткову випивку,
що   іменується  в  оперативному  середовищі  «пересортицею»  і  допускається  в
невеликих кількостях (20 - 25%) у будь-якій світовій розвідці.
Поки  розвідники роблять спроби вербування, на сусідній вулиці літаки врізаються
в  хмарочоси,  вибухають  будинки,  терористи захоплюють театри, лікарні, школи.
Але  це  не  страшно,  адже  бюджет  на розвідку освоєний, всі квитанції підшиті
(шито-крито!)  і  здані  в  архів.  Отже,  все  гаразд.  А  нелади трапляються в
будь-якій   справі.   Адже  ми  не  знаємо,  скількох  нападів  терористів  наші
розвідники  запобігли!  Ось, можливо, у цей самий момент, коли ви ліниво читаєте
ці  рядки,  який-небудь  відважний  розвідник рятує світ… Світ тримається кволою
дитячою  ручкою за краєчок землі над прірвою, а сміливий розвідник його витягує,
витягує,  а  ми  тут  спокійненько  сидимо  на дивані і нічого не знаємо… Єдиним
наслідком  цієї  операції,  яка залишиться у славному літописі світової історії,
буде маленька зіжмакана квитанція–квиток  на  проїзд  у  приміському транспорті, в якому герой-розвідник доїхав до
прірви, в яку світ ледь не звалився. Причому, якщо додається зворотній квиток– значить, герой вижив, якщо немає – значить, «he didn’t  make  it  back»  (він не зробив цього назад) (мені завжди було цікаво, і чого
ЦЬОГО він не зробив?). І якщо колись йому не вдасться врятувати світ– ми теж нічого не дізнаємося, тому що всі одразу загинемо…
А ви говорите, що розвідка не клеїть дурня професійно? Це –хвилюючий  світ  квитанцій  за  пиво, списаних на державний бюджет! Це недоладні
рухи  назад,  коли  необхідно  йти  вперед,  а потім складний маневр вліво, коли
треба  повернути направо, складна потрійна, четвірна, п'ятірна, а особливо часто
шісткова гра–особливо  в  сучасному  мультиполярному світі, де всі хороші і погані одночасно,
де  вже  геть  ніхто  не  розуміє:  хто  за кого, хто на кого працює, а хто кому
платить,  і  кому  куди  взагалі  бігти,  тому  що розвідка всепроникна і завжди
володіє  прекрасною  витримкою,  здоровим  апетитом і відсутністю совісті, яка у
будь-якого   співробітника   розвідки  видаляється  добре  заточеним  скальпелем
косметичним хірургом, знову ж таки за державний рахунок.
Як,  ви  не  знаєте,  що  зараз совістю займаються косметичні хірурги? Це раніше
совість  була  внутрішнім  органом,  а зараз її почали настільки вип'ячувати, що
вона  стала  органом  зовнішнім  і  таким,  що  вельми спотворює лицьову частину
голови  та інших частин тіла, тому її почали припікати і видаляти, як бородавку,
поки  вона  не  зізлоякісніла  і  не  розквітла метастазами у вигляді справжньої
чесності–смертельному  захворюванні  сучасного  світу.  Я  не  маю  на увазі доброякісної
помилкової   чесності,  вирослої  у  більшості  лояльних  жителів  благополучних
західних  держав і яку вони стали навіть демонструвати оголено, без спеціальних,
прикриваючих чесність бюстгальтерів. Цей рух називається «нудизм»– так іноді своєю брехливою чесністю занудить –хоч  світло  гаси.  Ця  показна  брехливо-помилкова чесність нічого спільного зі
справжньою  злоякісною чесністю, зрозуміло, не має, тому що виростає абсолютно з
іншого типу тканини.
Брехливо-помилкова  чесність  росте  з  тканини  страхопудолицемірної залози, що
знаходиться в дупному відділі людського організму.
Справжня   чесність  виростає  з  душі,  органу,  котрий  підлягає  хірургічному
видаленню, як апендикс, чим раніше–тим  краще.  Все від гріха подалі. Ви вже пробачте, що я так захопився медичними
теміноописами,  якщо  вам уже все видалили, то ви цілком можете їх пропустити, я
пишу  це  тільки  для  тих,  хто все ще в небезпеці і не приділяє належної уваги
своїм  бородавкам,  які  у  процесі  життєдіяльності  людського організму можуть
виявитися смертельно небезпечними!
Отже,  Маськін  став  готуватися  до  рибалки  не  на  жарт.  Він  дістав з шафи
рибальське устаткування і уважно його оглянув.
Список рибальського устаткування Маськіна:
? Вудки
0 вудка з самонавідною боєголовкою;
0 вудка з подвійним оптичним прицілом;
0 вудка з відеогачком на волосіні з скловолокна;
0 вудка з лазерним променеутворювачем;
0 вудка з атомним поплавком водотоннажністю у 300 тонн;
0 вудка з приладом нічного бачення;
0 вудка з приладом денного впритул-не-бачення;
0 вудка спеціальна № LGX344 (засекречена технологія – підлягає  розсекреченню тільки в 2075 році, – заспокойтеся, ми не доживемо).
? Прикорм
0 шоколадний торт;
0 ящик віскі;
0 10 таїландських танцівниць;
0 наркотичний порошок з плодів чагарника Кайфоочмарій.
? Наживка для лову риби на живця
0 відгодований слон;
0 гренландський кит;
0 Лох-Неське чудовисько Нессі.
 (А ви думали, чому його ніхто не може знайти в озері Лох-Несс? –тому  що  воно вже декілька років живе в шафі у Маськіна серед речей, необхідних
для   рибалки.  Маськін  його  особисто  завербував  у  Шотландії  за  допомогою
дружнього шантажу: що всім розповість, що хвіст у нього не динозаврівський–а  помпончиком.  Хоча  в  іншому  воно,  звичайно, чудовисько хоч куди. Проте ви
знаєте, як західна преса любить скандальні дрібниці!)
? Рятувальні засоби
0зореліт  для  раптової  евакуації населення Землі у випадку, якщо рибалка прийме
несподіваний поворот;
0рятувальний  жилет  з  триденним запасом манної каші для Плюшевого Ведмедя, який
на  рибалку  не  ходив, але сидів удома в рятувальному жилеті про всяк випадок і
споживав рятувальну манну кашу;
0 рятувальні жилети для риб, якщо вони випадково впадуть за борт;
0 свисток для дезинформації;
0 ліхтар під оком.
? Супровідні документи
0 довідка, видана Маськіну і яка підтверджує, що він не Маськін;
0 довідка, видана Маськіну і яка підтверджує, що він Маськін;
0довідка,  видана  Маськіну  і  яка  підтверджує,  що він і Маськін, і не Маськін
одночасно (для обдурювання супротивника);
0 довідка, видана Маськіну, що він Кіт;
0 довідка, видана Маськіну, що він Заєць;
0 канадський паспорт на ім'я Неошпійончика з фотографією Маськіна;
0 дозвіл на рибальство в забороненому місці;
0заборона  на лов риби в дозволеному місці (для виправдання, чому не ловили, коли
ловити було можна, але не було бажання);
0фотографія   міжнародного   терориста  Хай-Буде-Не-Доладно  в  костюмі  риби  на
випадок, якщо він, переодягнувшись рибою, опиниться в Маськіному озері).
? Спецсачки
0 звичайний липучий сачок для діставання риби – 1 штука.
Зануривши  устаткування  на  весловий човен Маськіна, який капітан Немо особисто
замовив  для  Маськіна із залишків деталей для «Наутілуса», зібраний по частинах
на  різних верфях Європи і Америки, Маськін вийшов у відкрите озеро сам, тому що
на  таке  небезпечне  завдання,  яке  він  обрав, завжди, згідно негласного коду
честі розвідників, треба відправлятися одному. Сам собі обрав– сам собі і відправляйся.
Маськін  узяв  курс  норд-зюйд-вест-ост, отже, як ви розумієте, весь час кружляв
по  озеру,  виписуючи  нерівні  еліпси  по  прозорій  поверхні,  не заплямованій
звичним на багатьох інших озерах мазутом.
Риба  007,  як  це  не  дивно,  до  облави  була  готова. Річ у тому, що, будучи
простим,  ні  в  чому  не винним окунцем, Риба 007 все-таки за роки інтенсивного
переслідування  з  боку  Маськіна,  навчилася  деяким  шпигунським прийомчикам і
недавно  завербувала всіх кротів на Маськіному полі для гольфу, яким сказала, що
сама  є  переодягненим  кротом,  а  вони  і  повірили,  бо  не хотіли зайвий раз
випробовувати  своє  новонабуте  прозріння.  Шпигунські  темні окуляри у них вже
були  (це,  як  ви  пам'ятаєте,  були  старі  сонячні  окуляри Маськіна). Кроти,
працюючи  в глибокому підпіллі, з'ясували, що до Маськіна прийшла інформація про
місцезнаходження  Риби  007.  Риба  007  негайно поміняла номер, котрий у неї на
боці  написав  Маськін,  ще в ті далекі часи, коли йому пощастило потримати її в
руках  на  Червоному  морі.  Риба  послинила собі бік, потерла і написала «008»,
після  чого  стала  прогулюватися  берегом,  поки  Маськін  ошаліло  кружляв  по
озерному плесі.
Але  не  так сталося, як гадалося. Маськін легко розгадав цей оманливий маневр і
вискочив  зненацька  на берег, вправно накинувши на Рибу 007 липучий сачок. Вони
обидвоє– Маськін і Риба 007 –весело  розсміялися  і  пішли  пити  чай  з  пампушками  в  альтанку,  де до них
приєдналися  Плюшевий  Ведмідь  в  рятувальному  жилеті,  Кашатка,  Шушутка, два
блакитні тапочки Маськіна, двоє папуг–а  коти  не  приєдналися,  тому  що  ще  спали  і взагалі з рибами чай не пили з
принципових міркувань.
А ви говорите, розвідка не клеїть дурня?


РОЗДІЛ ДВАДЦЯТЬ ДРУГИЙ
МАСЬКІН І ЯГІДНИЙ ПИРІГ

Одного  разу  Маськін  приготував  свій  знаменитий  ягідний пиріг. Я взагалі не
люблю  літературні  твори,  які згадують страви і кулінарні вироби без належного
рецепту.  А  то  потім  ворожать на кавовій гущі сотню років, і яку він там, цей
класик, страву мав на увазі, всуціль–повне  розчарування.  Тому  я  приведу  точний  рецепт пирога, щоб не було потім
суперечок і розбіжностей.
До  речі,  як  робити  цей  пиріг Маськін підглянув у Ганса Крістіана Андерсена,
який  жив  в  Данії,  а  Маськін  там  був  проїздом. Він рятував там дівчинку з
сірниками,  щоб  вона  не  закоцюбла  від  холоду, а Ганс Крістіан на тій вулиці
стояв  і  увічнював,  як  вона  коцюбне.  Так  вони з Маськіним і познайомилися.
Андерсен   запросив   Маськіна  з  дівчинкою  погрітися  і  пригостив  їх  своїм
знаменитим  данським  пирогом.  Потім  Андерсен  пообіцяв Маськіну приглянути за
дівчинкою,  але  дівчинка  наступної  ночі віддала Богові душу, тому що Андерсен
продовжував її увічнювати, а мороз надворі був страшний…
Маськін  після цього з Андерсеном не листується, проте як робити пиріг, все-таки
підглянув.  Так  і  стали всі звати цей Маськін пиріг Данським Пирогом, хоча так
його  називали дотих пір, поки Маськін його робив і когось пригощав, а як тільки
його  хто-небудь  брав,  то  відразу  пиріг починали величати Братським Пирогом,
тому  оскільки його вже, самі розумієте, брали, а потім його називали З'їcтський
Пиріг,  опісля,  зрозуміло,  як  уже  його з'їли. У Маськіна мешкав семивідерний
самовар,  колосальних  розмірів, і він частенько допомагав Маськіну пекти пиріг,
тому рецепт, записаний з його слів, ми тут і наводимо:

Рецепт ягідного пирога Маськіна:
1. Випекти коржик з пісочного тіста у вигляді плаского кошика.
2.  Наповнити  його ванільним пудингом, зверху закидати свіжими ягодами і залити
полуничним желе.
3. З'їсти.

Отже,  Маськін  приготував  одного  разу  надзвичайно великий ягідний пиріг. Він
вдався  за  розміром,  мов  річний  бюджет  однієї  країни,  назву  якої мені не
хотілося  би  тут  згадувати  через  прикрі  вчинки,  які  ця  країна вчинила по
відношенню   до   Маськіного   ягідного  пирога.  Це  може  підірвати  репутацію
Організації  Об'єднаних  Прострацій,  членом  якої  є  ця  країна,  і  тим самим
порушити  стабільність  світової  нестабільності,  чого  я,  як ви розумієте, не
хочу, бо як порушиш, то потім терміново шукай собі знову інший глобус…
Для  зручності  називатимемо  цю країну ДУРЯП (Держава, що Украла Раптом Ягідний
Пиріг).  Так-так,  а  ви  що  думали? Саме так. Узяла і вкрала. Маськін поставив
готовий  пиріг  на  підвіконня, а держава ДУЯП тишком-нишком підкралася, хапнула
пиріг  і  дала  ногам  знати...  Маськін навіть оком не встиг моргнути (а моргав
Маськін,  треба  сказати,  дуже  професійно, адже він був чемпіоном з художнього
моргання).


Плюшевий  Ведмідь з Шушуткою спробували наздогнати державу ДУРЯП, але у неї були
довгі   модельні   ноги  (є  держави,  у  яких  довгі  руки…з  такими  краще  не
зв'язуватися,  а  є  держави,  у  яких довгі ноги, якими вони пробують спокусити
світовий  бомонд,  забувши про здоровий глузд; вони зазвичай хапнуть що-небудь і
біжать  зі  всіх  ніг).  Так  і ця держава, задерши хвоста, мов молода кобилиця,
помчала  на  свою національну територію, а Плюшевому Ведмедеві з Шушуткою віз на
в'їзд  не  видала.  Плюшевий  Ведмідь  з  Шушуткою  постояли, постояли, потилиці
почухали та й поспацерували додому, спіймавши облизня.
А  в  самій  державі  ДУРЯП  прибуття  Маськіного  ягідного  пирога  сприйняли з
величезною   підтримкою   і  небувалим  ентузіазмом.  Згідно  проведених  опитів
корінного населення виходило, що:
Опитування громадської думки жителів держави ДУРЯП
55% – крадіжку пирога схвалювали повністю
35% – вважали, що треба було перти пиріг з підносом
8% – вважали, що треба було стягнути ще й тапочки Маськіна 
і лише 2% –сумнівалися   в   законності   крадіжки  пирога,  проте  дії  уряду  схвалювали,
побоюючись:  якщо  виступатимуть  проти,  то  їм не дадуть і маленького шматочка
пирога.
Розумієте, яка штука? Демократія, вона ж як – повинна підкорятися вимогам більшості. А раз більшість схвалює –то  як  не  красти?  Це виходить діяти всупереч волі народу? Це виходить ставати
антинародною  державою?  У світі віднеслися з розумінням до волі народу ДУРЯПії,
тим більше що спостерігачів при народному референдумі було більше, ніж народу.
Державу   ДУРЯП   визнали  народною,  і  вона  так  сентиментально  розчулилася,
дивлячись  на  своє  населення,  що почала пиріг Маськіна ділити. Тут проблеми і
почалися.  Пиріг,  як вже говорилося, був більшим за річний бюджет ДУРЯПії, і до
таких  крупних  фінансових  операцій  дуряпці були морально не готові. У ДУРЯПії
почалася   громадянська   війна.  Дуряпці  розділилися  на  два  табори:  Партію
поздовжників  і Партію поперечників. Поздовжники вважали, що пиріг треба ділити,
розрізаючи  по  довжині,  а  поперечники  вимагали  різати  упоперек.  Пиріг був
круглий,  але  держава  ДУРЯП  швиденько  спровадила  його  в  Національний Банк
ДУРЯПії,  і  тому  населення  не  знало круглої суті справи. Партії ж наші і без
пирога  не  дуже  шанувалися,  тому  заповзялися  щиро  лупцювати  одна одну, не
зважаючи  на  такі  дрібні  подробиці:  круглий,  некруглий…  яка різниця…ідіот,
зазвичай, завжди круглий…
Тим  більше  на  дуряпській мові ці два поняття мало чим відрізнялися. Дуряпці в
процесі  свого  епохального  історичного розвитку нічого круглішого, ніж цеглина
не бачили, і тому ці поняття в дуряпській мові якось не розмежовувалися.
Організація   Об'єднаних  Прострацій  втрутилася  практично  негайно,  зажадавши
припинити  колотнечу  і розділити пиріг порівну. Проте дуряпцям позакладало вуха
і  вони  продовжували воювати. Взагалі держава ДУРЯП весь час перебувала в стані
якої-небудь  війни.  У  1952  році,  отримавши  незалежність від Британії, ДУРЯП
стала  шукати  свій  особливий  і  неповторний  образ  державності.  Ось коротка
історія воєн ДУРЯПії за останні п'ятдесят років.

Коротка історія воєн держави ДУРЯП

1952– 1958  Війна за британську спадщину – два огризки яблук і три 
недопалки сигар
1958– 1962  Війна за роздавлений лимон
1962– 1964  Ковбасна революція
1964– 1968  Антиковбасна контрреволюція
1968– 1969  Помідорний державний переворот
1969– 1978  Сливовий опір
1978– 1985  Абрикосова блокада
1985– 1992  Сифонне обприскування
1992– 1999  Сюсько- масюсьчин конфлікт
1999– 2004  Війна за орлине оперення
2004 – до цих пір  Війна за розподіл ягідного пирога Маськіна

Президент  країни ДУРЯП неофіційно переправив ягідний пиріг Маськіна для кращого
зберігання  у  швейцарський  банк,  звідти  його  в титановому сейфі переслали в
Сполучені Штани під особисту опіку президента Бушконя.
Бушкінь  наказав  принести  йому  ягідний  пиріг для детального огляду, але коли
відкрив сейф–там  тільки  вітер  свистів…  Відбувся незворотний процес всихання, здрібнення і
вивітрювання,  в  результаті  якого  до президента Бушконя дійшли практично одні
дрібки.  Бушкінь  особисто  замкнув сейф знову, розуміючи, що всі підозри ляжуть
на  нього,  тому  що  він  останнім  бачив  пиріг і у нього не було відповідного
алібі.  Президент  Бушкінь твердо вирішив таємницю зникнення пирога приховати, і
тому безглузда війна в ДУРЯПії триває до цих пір.
Ну що вам сказати –ніхто  в  цій  війні не винен. Ну, давайте проаналізуємо. Маськін не винен, тому
що  він  завжди  робив  Плюшевому  Ведмедеві  і  Шушутці їхній улюблений ягідний
пиріг.  ДУРЯП,  як  держава,  теж  не  могла стриматися, коли побачила апетитний
ягідний  пиріг  Маськіна, що стояв без нагляду на підвіконні. Адже всі знали, що
ягідний  пиріг  Маськіна  більший  за  річний бюджет ДУРЯПії... Чи могла держава
ДУРЯП  пропустити таку унікальну можливість? Адже вона несхитно стоїть на службі
у  дуряпців,  і  створена  для того, щоб інтереси цих самих дуряпців захищати, а
крадіжка  пирога,  як  ми  бачили,  була  практично повністю схвалена дуряпським
народом.  Дуряпський  народ  винен?  Ну,  це  ви хильнули зайвого… Звинувачувати
народ–це  расизм.  Йдіть  полікуєтеся…  Поганих народів не буває, бувають несприятливі
обставини.   Ну,   швейцарці  теж  не  винні,  їм  не  випадає  зберігати  такий
об'єкт...світового значення, яким виявився ягідний пиріг Маськіна.
Виходить,  винен Бушкінь, що не зберіг-порятував, але він взагалі тут «не приший
кобилі хвіст»,–до  нього  сейф зовсім порожнім попав. Ну, практично порожнім. Так знайте, що ті
крихти,  які  президент  вимів з сейфа, не мали вже значення, тим більше, що він
їх  не  з'їв,  а  тільки  скуштував.  А  тим більше, що Бушкінь від усіх пропажу
пирога приховав, а коли ніхто не знає, що об’єкт  пропав,  то він нібито не пропав… Розумієте? Крім того, ви уявіть собі, яка
відповідальність  лягла на плечі президента Сполучених Штанів? Ви могли б от так
узяти   і   прийняти   на   себе  таку  відповідальність?  Що,  мовчите?  Ось  і
мовчіть...мовчання–золото…  Ви  хоч  на  хвилинку  уявіть,  як  їм, президентам, живеться... Одні з
підвіконників  пироги  цуплять,  інші пропажу пирогів приховують… Ось вони, тихі
герої  нашого  часу,  непомітні сірі багатирі, що творять історію прямо на наших
очах…

РОЗДІЛ ДВАДЦЯТЬ ТРЕТІЙ
МАСЬКІН НА ПРОГУЛЯНЦІ
.
Якось  Маськін  прочитав поему Некрасика «Кому там добре жити ще?» і замислився.
А  кому,  цікаво,  в Маськіному лісі жити добре? Маськін строго запитав себе, чи
добре  йому жити, і вирішив, що йому добре. Плюшевий Ведмідь теж сказав, що йому
добре,  тому  що  він  вже  наївся  каші  з варенням, а решта жителів будинку не
відповіла,  тому  що  всі  були  чимось  зайняті.  Коти  солодко  спали, Шушутка
захопився  майструванням  літака зі старого валянка, Кашатка займалася дизайном,
насипаючи  у  пляшку  шар  за  шаром  пісок, підфарбований в різні кольори. Було
видно,  судячи  з  їхніх  занять,  що  живеться їм непогано. Політично підковані
тапки  Маськіна  попросили  дати їм подумати над відповіддю до зими, тому що все
залежатиме  від  результатів  їхньої  коаліційної боротьби із зимовими чобітками
Маськіна.
Маськін  вирішив,  що опитування жителів Маськіного дому недостатньо показове, і
подзвонив   хом'якові-індивідуалістові   Гамлету   на  нову  квартиру,  але  там
відповіла  якась  мишка-мутантка і сказала, що хом'як просив його без потреби не
турбувати, тому що він все літо ґрунтовно готується до зимової сплячки–читає  німецьких  філософів.  Зазвичай,  читання  «Критики чистого розуму» Канта
вводило  його в стан повного ступору, терміном мінімум на три місяці. А тут йому
Кант прислав нову праця–«Критику  брудного  безумства»,  яку  він  тепер  посилено  вивчає.  «Ось взимку
дзвоніть скільки завгодно– все одно вам ніхто не відповість – всі спати будуть», –ввічливо  сказала  мишка  і  на  прощання  нявкнула  в  трубку,  але  Маськін не
здивувався, тому що від мутантів можна всього чекати.
Тоді  Маськін  вирішив відправитися на прогулянку і з'ясувати докладніше, кому в
лісі  добре  жити.  Оскільки  Плюшевий  Ведмідь вважав за краще гуляти, лежачи в
будинку  на  дивані, а всі інші були зайняті, Маськін умовив піти з собою тільки
свої  блакитні  тапки і відправився на прогулянку вздовж лісової дороги, на якій
зручно примостився його затишний будинок.
Ліс  дихав вранішньою прохолодою і манив своїм спокоєм. Густа травичка віддавала
зеленим   оксамитом,   пахучі   дрібненькі  квіти  милували  око,  дерева  ніжно
перешіптувались розкидистим гіллям,– одним словом, благодать. Ех, як же добре живеться лісовим мешканцям!


Першим  на  лісовій  доріжці  Маськіну зустрівся опецькуватий Бобер. Він волочив
обгризену  колоду  і  важко  зітхав.  Маськін  ввічливо привітався і запитав, чи
добре Бобру живеться.
– Ох, і не питайте, –заохкав  Бобер.  Було видно, що йому доводиться несолодко. Бобер був будівельним
підрядчиком, а для будівельних підрядчиків літо– гаряча пора.
– А все-таки? –уточнив  Маськін,  тому що любив тварин, хоч і не любив будівельних підрядчиків.
Маськін знав, що вони зазвичай більше руйнують, аніж будують.
– Я тільки що побудував сам собі басейн, – заголосив Бобер. –Знаєте,  так  за  день  у  загаті  нахлюпаєшся,  хочеться  культурно  в  басейні
відпочити.  Вирив  басейн,  все  по-людськи,  лампочки  вкрутив,  воду чистеньку
налив– потратив страшенні тисячі на матеріали. Тільки сів, розслабився – прилітає муха і давай мене кусати. Я їй говорю –приходь  завтра  в робочий час, там вже покусаєш, все одно, яким чином у робочий
час страждати– сокирою розмахувати чи від мух відмахуватися, –години  йдуть,  а  замовник  погодинно  платить.  А тут, розумієш, сів втомлений
будівельник  відпочити  в  такий  чудовий басейн, а ти кусаєшся. Недобре… А муха
давай ще більше кусатися. Я вже її і так і сяк притовкти пробував–немає  від  неї ніякого життя. Втік я з басейну, пішов загату доробляти, тому що
на робочому місці навіть мухи чомусь не кусаються.
Маськін здивувався:
– Треба ж, така маленька муха, а все капіталовкладення ваше зіпсувала – яке ж це купання, коли тебе кусають?
– І не кажіть, – зітхнув Бобер. –Так   воно,  мабуть,  несправедливо  в  світі  влаштовано,  що  задоволення  від
багатотисячної затії якась осоружна муха псує, якій красна ціна–  копійка.
– А ви на неї скаржитися пробували? – запитав Правий тапочок Маськіна. – Напишіть лист у Всесвітню Мухобійну Асоціацію –вам  пришлють  звідти  термоядерну  мухобійку.  Говорять,  дієва  річ,  один раз
використав–не  те  що  мухи,  навіть слони ніколи більше не турбуватимуть. У мух за крилами
стоять  мільйони  років  еволюції. Он які живучі й прудкі! Так просто їм ради не
даси.
За  будівельними  підрядчиками  мільйонів  років  еволюції  не  стояло, і Бобер,
потерши лоба, поскаржився:
– Адже з мухами як –вони  мстиві  бестії.  Краще  з  ними  не  зв'язуватися. Я ось цій мушці будував
будинок,  так  вона  на  мене  в'їлася,  що я, бачте, дверний отвір зробив надто
маленький,  її  благородіє  не  пролазитиме.  А  я говорю, задницю меншу наїдати
треба  було.  У  мене що в архітектурному плані вказане, те я і будую. Ну, а те,
що архітектор каву пролив і метри з міліметрами розмазалися,–то  хай вона архітектора і кусає. Я тут до чого? Думати ви мене не примусите, не
для  того  я  цю  професію  вибирав.  Ми,  будівельники,  будуємо,  а думати нам
необов'язково.
– Ага, значить у вас існували попередні стосунки з вищезгаданою мухою, – задоволено констатував Правий тапочок Маськіна. – Тоді ваш інцидент зрозумілий і подиву не викликає.
– Чому це? – не на жарт обурився Бобер. –Я  ж їй задля компенсації димар зробив ширший, а вона, стерво, тепер скаржиться,
що  її  в  нього  видуває.  Не  догодиш  цим  мухам,  то їм двері малі, то димар
великий…
– А ви її чоботом бити пробували? – поцікавився Лівий тапок. – Я знав одного шевця, так він незадоволених клієнтів бив чобітьми – ви знаєте, дуже допомагало. А то також пристануть –чому  обидва  чоботи  ліві?  Недолюблює  народ  ліве  взуття,  а дарма. Адже всі
здебільшого встають з лівої ноги, тому ми, ліві тапочки, більше зношуємося.
– Та я що тільки не пробував – не відстає муха, – поскаржився Бобер. –цілком  знавісніла,  покусала  мене вздовж і впоперек, з тих пір, як у неї днями
дах у будинку знесло. А адже я її попереджав– не чхай сильно, опори на голосне чхання не розраховані!
«Так, непросте у Бобра життя», –запечалився   Маськін   і   пішов  далі.  Назустріч  йому,  мотиляючи  рогами  і
невдоволено пофиркуючи, топав Лось.
– Як вам живеться у лісі? Добре, сподіваюсь? – ввічливо спитав сохатого Маськін.
– Та якби то! – махнув густими рогами Лось. – Все життя лосем працюю на півтори ставки.
–І  що, вам не подобається ваша робота? Вам, здається, це заняття підходить, адже
ви, здається, даруйте, лось?
–Так?  І ви так думаєте. А в школі нас учили, що у всіх можливості однакові. Тому
я  вирішив  стати  метеликом. Всю юність намагався пурхати. Не виходило. Так все
життя  у  мене  і  скапаралося.  Нанівець пішло. Ненавиджу свою роботу, хоч роги
скидай.
І  Лось,  невдоволено  помахуючи кучерявими рогами, попрошкував далі. «Непорядок
це,– подумав Маськін. – І що це їм в школах за безглузді марення викладають?»
Аж тут йому назустріч чимчикує Глухар, місцевий вчитель. Маськін його і питає:
– Товаришу Глухар –чи  добре вам живеться? Ви всіх повчаєте, зошити перевіряєте, двійки кому хочете
ставите, лосів на кар'єру метеликів орієнтуєте. Вам, мабуть, чудово живеться?
– Та де там! – затокував жалібно Глухар. –Дітки  останнім  часом  зовсім  збожеволіли,  думки  свої  мають,  дичавіють і в
пампаси  на  перервах  бігають,  а  звідти  їх ніяк не докличешся… Раніше тільки
бензин нюхали, а зараз на авіаційне паливо перейшли. Раз нюхнуть– до вечора по лісу пурхають.
– Я не зовсім про це, – уточнив Маськін. –Ось   Лось   скаржився,   що   ви   про   якісь  однакові  чи  рівні  можливості
токували-просторікували,   тому  йому  все  життя  скалічили,  хоч  роги  додолу
скидай.
– Та це не до мене, – завіднікувався поспішно Глухар, –який  мені учені підручник спартачили, те я і викладаю. Адже у нас як: що зверху
спустили– те й святе. Скажуть, що пінгвіни – тропічні птахи, –я  так  і  вчитиму, адже не важливо, чому навчаєш, важливо, щоб ці бандити, поки
ми  їх  в  школах  і університетах утримуємо, справ ніяких зовні не натворили...
робочих місць не розхапали… А коли ми їх з дипломом відпускаємо–вони  вже  перестають  бути  небезпечними. По-перше, вони дуже старі на той час,
щоб  за справжню роботу братися, по-друге, ми їм такі закручені дипломи видаємо,
що  їх ніхто на роботу й не бере… Отже, не турбуйтеся, товаришу Маськін, за своє
робоче  місце,  у  вас його ніхто не відбирає завдяки моїй скромній вчительській
праці.
– Та я завдяки натуральному господарству живу, – знітився Маськін, – мені робочого місця не треба.
– От-от, тим більше не турбуйтеся, – вдоволено підхопив Глухар. –Ми   вчимо   їх  стільком  ненатуральним  речам,  що  вони  на  ваше  натуральне
господарство  претендувати  не  будуть.  У  них в очах після закінчення навчання
така гримуча суміш авіаційного палива з інтегральним численням–повна   гарантія,  що  вашому  натуральному  господарству  нічого  не  загрожує.
Господарюйте  натурально  собі  на  здоров'я…  Я  це  вам  в натурі гарантую, як
дипломований висококваліфікований педагог…
Маськін  відправився далі шукати щасливчиків долі, а тут йому назустріч місцевий
Учений  Вуж повзе. Маськін його відразу запитав, для чого це він такі підручники
для  Глухаря  пише,  що  лосі  потім роги скидають від розчарування, що не стали
метеликами.



– У моєму підручнику, – відповів Учений Вуж, розтягуючи помаленьку фразу, – відображений тісний зв’язок класичного аналізу з комплексним і функціональним аналізом.
– А що це ви там вказували про рівні для всіх можливості? – захвилювався Правий тапок Маськіна.
– Бачте, – прогундосив Вуж, –на  те  й  існує  логічна  символіка,  множина,  функція,  дійсне  число,  межа,
безперервність– ось на їхній основі така рівність-однаковість можливостей і визначається.
– А ви взагалі упевнені, що вчитель Глухар розуміє, що ви там понаписували? – обурився Маськін.
– Шановний голубчику, – зітхнув Учений Вуж, –диференціальне   і   інтегральне  числення  функцій  однієї  змінної  не  завжди
однозначне.  Іноді  виникає потреба у диференціальному числення функцій багатьох
змінних...
Маськін  з  тапочками залишилися очманіло кліпати очицями, а Учений Вуж неквапно
поповз далі, погордливо гойдаючи головою,– мовляв, які неуки, а ще туди ж лізуть – розмови вчені вести… Дискутувати…Патякала…Отрути на них нема зміїної…
Голосний  стукіт  Дятла  привів  нашого  Маськіна  до тями. Дятел був дільничним
лікарем і лікував хворі дерева.
«Ну, цьому вже точне в лісі добре живеться», – вирішив Маськін і побіг розмовляти з Дятлом.
– Чи добре Вам, пане Дятле, в лісі живеться? – життєрадісно запитав Маськін.
– Тук-тук, – відповів Дятел, –а  ви самі постукайте головою об дерево цілісінький божий день, а потім питайте,
хоча я думаю, що у вас до кінця дня питалка-говорилка й відвалиться.
– Але ж ви давали клятву Дятлократа, адже це благородна професія! – обурився Правий тапочок Маськіна.
– А ти, стара калошо, взагалі мовчи – а то стукну куди слід, – застукав злісно Дятел.
– Та ви просто стукач! – зрадів Лівий тапок. – Стукачі –це  санітари  суспільства!  Без  стукачів  суспільство не могло б функціонувати.
Даєш стукачів!!!
– А ти, лівий шлапаку, взагалі мовчи – а то я тобі швиденько клізму з летальним результатом випишу – знатимеш тут, як гегемонію розводити.

Маськіну  не  припала  до душі Дятлова мова, тим більше було видно, що хоч він і
простий  дільничний  лікар,  однак  стукає прямісінько нагору, а з такими тільки
зв’яжися –на  нарах  опинишся,  як  середньостатистична  робоча  одиниця  побудови  нового
суспільства, яке у нас з дня на день почнуть будувати…
Маськін  схопив  обидва тапки в оберемок і побіг від гріха, тобто Дятла, подалі.
Але по дорозі він натрапив на Вовка в Законі.
– Чи добре вам живеться? – запитав Маськін Вовка в Законі.
–Ти  чаво,  алямс-трафуля,  на  шконках  ні  разу...  я  тобі счас небо в алмазах
покажу, гони декан…
Маськін  злякався, що Вовк в Законі говорить на іноземній мові, але Правий тапок
Маськіна,  який  свого  часу, як і всі тапки з правим ухилом, був репресований і
відгудів  по  повній  чверть  віку,  перевів  на  нормальну  мову жаргон Вовка в
Законі:  «Ви  що,  несерйозна людина, жодного разу не сиділи на нарах? Я вам все
розтлумачу, женіть десятку».
Десятки  у  Маськіна  з  собою не було, і він чимдуж побіг назад до будинку, але
тут  натрапив  на  Кабана, який служив в лісі захисником правопорядку. Ну, цьому
уже точно добре, вирішив Маськін і запитав Кабана:
Товаришу Кабан, чи добре вам у лісі живеться?
Кабан  подивився  на  Маськіна,  як  на покидька, і про всяк випадок перевірив у
нього  документи.  Лівий  тапочок  Кабан затримав для з'ясування особи, оскільки
той  здавався  підозрілим.  Правий  тапочок теж був затриманий за неблагонадійне
політичне минуле.


Маськін  босоніж  вже  не  біг,  а  летів  додому.  Вже  біля самого будинку він
натрапив на в’юнкого Тхора, відомого в лісі політичного діяча.
Маськін  вирішив з ним не балакати, щоб той його ще чогось не навчив, за щось не
настукав  і  за  щось  не  затримав.  Але Тхір сам звернувся до Маськіна, уявіть
собі, з таким самим запитанням:
– А як вам, Маськін, власне, живеться у нашому лісі? – облесливим голосом поцікавився Тхір і вишкірився на всю тхорячу фізіономію.
–Зранку  жилося  добре,  але  як  вийшов  з  дому,  так  уже  й не знаю, як назад
добратися. Надто народ у нас серйозний.
– Так-так, народ у нас що треба, – прицмокнув вдоволено Тхір. –Ви  ось  думаєте,  потрібно  мати  багато  грошей,  як у Бобра, або там Вовком у
Законі  бути,  щоб щастя привалило? Ні-ні. Нам, тхорам, краще від усіх живеться.
У  нас і басейни більші, ніж у бобрів, і мухи нас не кусають, і навчаємо ми усіх
усілякому  маренню,  як  глухарі,  і  мудруємо,  як  вужі, і крадемо, як вовки в
законі, і в пику всім можемо зацідити, як Кабан.
–Ну,  годі  вже,  і  на тому спасибі, я вже краще якось натуральним господарством
обійдуся,– відкланявся Маськін і поспішив додому.
Ти і дрімучий,
Ти і великий,
Ти і могутній,
Ти і безликий,
Батечку-Ліс!
В лісі дрімучому
Думка дрімає,
Вовком завиє,
Вужем проповзає.
Бобром огризнеться,
Застукає Дятлом,
Рогами поколе,
Мов Лось той сохатий.
Оглухне навіки
Від вчень Глухаря,
Кабанчиком хрюкне –
То й станеш СВИНЯ.
А як умудришся
Із Лісу втекти,
З Тхором не водися,
Життя бережи.
З рабства врятоване
Серденько зоряне.
Золото, золото –
Серце оновлене!
В Дружбі й Любові
(Мудрість  народна)
Сила велика є,
Сила природна.
Ти і дрімучий
Ти і великий
Ти і могутній
Ти і безликий,
Батечку-Ліс!..
А  тапочки повернулися тільки вранці і більше на прогулянку з Маськіним вирішили
не ходити. І взагалі назовні не виходити, тому що тапки–це  взуття  домашнє.  Також  вони вирішили поступитися першістю зимовим чобіткам
Маськіна–хай  вони  з  Маськіним  за все самі відповідають, а вони, тапочки, і під ліжком
постоять,  поки  Маськін  зовні валандається. Під ліжком набагато затишніше, ніж
на тюремних нарах.
Так  у  чому  мораль  цієї  байки-історії?  А в тому, що сидіти треба вдома, від
гріха подалі, а не сновигати по дрімучому лісі з провокаційними питаннями.


РОЗДІЛ ДВАДЦЯТЬ ЧЕТВЕРТИЙ
МАСЬКІН І КОКА-КОЛА

Місіс   Кока-Кола  була  дамою  бальзаківського  віку.  Її  темно-зелена  скляна
пляшкова  фігура  зберігала  ще сліди модернової естетики салунів Дикого Заходу,
різьблена  постать  з  гранованою  шийкою  дарувала надію на зустріч із ковбоєм,
котрий  на  своїх  чотирьох  уперто  виповзає  з  питущого закладу на запорошену
дорогу, припадаючи до її тверезих, як курси профілактики дорожніх подій, стіп.

Вона   не  була  неприкрито  вульгарною,  як  сучасні  легкодоступні  дволітрові
пластикові  пляшки,  але  містила  в  собі  дещицю  напою,  що потопив у собі за
останнє  сторіччя світ, застряглого в стравоходах на півдорозі до шлунків чесних
мешканців  різних  кінців  Землі.  Менше  з  тим, місіс Кока-Кола була достатньо
знаменитою, щоби не пред’являти  візитки,  коли  одного  жаркого полудня постукала в двері дому Маськіна,
щоб попросити склянку води і трішки перепочити.
Двері  місіс  Кока-Колі  відкрив  Шушутка і, зрадівши візиту такої знаменитості,
напоїв  її  джерельною  водою. (Місіс Кока-Кола сама кока-колу не пила, оскільки
страждала  від  неї, пардон, відрижкою, явищем цілком не гідним такої пристойної
дами її років і зовнішності).
Маськін,  зустрівши  у  себе  на  кухні  місіс  Кока-Колу,  що  попивала холодну
джерельну  воду,  чемно  привітався  і  запропонував їй відпочити від полуденної
спеки,  полежавши  в Маськіному холодильнику. Місіс Кока-Кола прихильно прийняла
запрошення і проспала у холодильнику аж до п’ятигодинного  чаю. Поки місіс Кока-Кола спала, в світі відбулися чудові зміни. У
Росії  народ  знову  став смакувати холодний квасом, та й інші нації повернулися
до  своїх  стародавніх  прохолодних напоїв. А то в багатьох країнах на запитання
«Що ви будете пити?» давно вже з’явилася  стандартна  відповідь:  «Колу»,  неначе  це слово стало синонімом слова
«вода».  Витерши губи від своїх національних напоїв, народи Землі похопилися: «І
як  так  вийшло,  що нас присадили на цю огидну мазутно-чорну рідину, що заледве
опускається в шлунок?
На  жаль,  прозріння  виявилося  короткотривалим.  Місіс  Кока-Кола прокинулася,
вилізла  з  Маськіного  холодильника,  і  світ  знову,  немов  зомбований якоюсь
інопланетною  злою  вищою  расою,  став  слухняно  вливати  в себе цю рідину, що
відрізняється від бензину, мабуть, тільки тим, що якщо її залити в бак–машина  не  поїде…  А,  вона  ще  й  не  горить,  тому-то й здобула повагу серед
пожежників… Ось, власне, і всі її позитивні сторони…
Місіс  Кока-Кола  віддячила  Маськіну  за  гостинність  і  залишилася пити чай з
Маськіним  і  всіма  жителями  Маськіного  дому,  тому що місіс Кока-Кола, як ви
розумієте,  пила  практично  все,  окрім кока-коли. Так зазвичай трапляється, що
швець залишається без чобіт, лікар не може себе вилікувати, пожежник– себе загасити, злодій – себе обкрасти, а міліціонер –себе  посадити…  у  цьому  і  є  недосконалість  устрою  професійного  світу. Ви
сперечатиметеся?  Добре.  Чи  часто  ви зустрічали зубних лікарів, які самі собі
лікують  зуби?  Нечасто?  Ну  ось.  Так і місіс Кока-Кола не могла себе напоїти,
оскільки,  хоч  вона  і була по шийку повна цим чудовим не засвоюваним напоєм, в
себе місіс Кока-Кола не могла влити його ані крапелинки– душа не приймала.
Плюшевий   Ведмідь   якраз  лікувався  за  чаєм  промиванням  Плюшевого  Ведмедя
горіховою  настоянкою  Маськіна і запропонував місіс Кока-Колі теж пригоститися.
Місіс  Кока-Кола  не  відмовилася і прийняла за милу душу дві-три чарочки. Потім
почалася розмова.
   – Ви, місіс Кока-Коло, звідки родом будете? – діловито запитав Правий тапок Маськіна.
Взагалі  я народилася 8 травня 1886 року в аптеці невеликого тоді американського
міста  Атланти,  на задньому дворі будинку фармацевта Пембертона. Моїми батьками
були тато Кокаїн і матуся– американський горішок Кола, відома як легкий запаморочливий наркотик, – почала свою розповідь місіс Кока-Кола. –До  початку  XX  століття  кокаїн  був  дозволений  і в Америці, і в Європі. Все
світське  суспільство  того  часу  його  вживало.  Коли кокаїн потрапив у розряд
заборонених,  його  довелося  прибрати з моєї біографії, а в середині століття з
тих же причин була викреслена і матуся– екстракт горішка коли
 Нелегка доля, –співчутливо   зітхнув   Правий   тапочок,   який  відчув  на  собі  увесь  тягар
розчарувань.
   А, то ви тепер уже зовсім не та… – безпардонно скривився Лівий тапочок. – Ви  тепер не маєте ані Коки, ані Коли…
Місіс Кока-Кола неприязно подивилася на Лівий тапочок Маськіна і зронила:
Ви  що,  хочете, щоб я поїла дітей кокаїном? Ви знаєте, що кожну секунду в світі
випиваються  8000  склянок  кока-коли? Якщо всю кока-колу, вироблену більше, ніж
за  сто років, розлити в пляшки, викласти в одну лінію і обвити нею Землю, то її
вистачить,  щоб  обернути  нашу  планету  4334  рази. До речі, подібний ланцюжок
дотягся  би  до  Місяця  1045  разів  туди і назад. Якщо всю вироблену коку-колу
роздати  в  пляшках  всім жителям планети, кожен з вас отримав би по 767 пляшок.
Якби  всією  виробленою кока-колою заповнити басейн глибиною 180 сантиметрів, то
його  довжина  була  б  33  кілометри,  а ширина сягала б майже 15 кілометрів. У
такий  басейн  можуть одночасно увійти 512 мільйонів чоловік. Я вам не якась там
пляшка  з  паскудною  рідиною… Пляшок зі мною у багато разів більше, ніж у світі
копій Біблії, Корану і Тори… Я вже не напій, я– суспільне явище, поширене не менше, аніж грип.
Дорога місіс Кока-Коло, – заметушився Плюшевий Ведмідь, підливаючи обуреній дамі горіхової настоянки, –ми  зовсім  не  хотіли вас образити. Ми просто намагаємося зрозуміти, що означає
явище,  свідомого  і  добровільного  вливання в себе переважною частиною людства
напою об’єктивно   сумнівного   смаку,   відвару,   що  спеціально  має  смак  кокаїну  і
наркотичного горіха, яких у ньому насправді більше немає!
        – Це, чи знаєте, як недопалки лизати або порожні пачки з під сигарет нюхати, –заявив  Лівий тапок Маськіна і смачно затягнувся цигарочкою. Лівий тапочок іноді
дозволяв  собі  побалуватися  димком,  дуже нервуючи цим Правий тапочок, у якого
був хронічний бронхіт і він частенько підкахикував.
– Ви не питаєте, чому люди чинять усякі дурощі? Чого тільки люди не витворяють… –образилася  не  на  жарт  місіс  Кока-Кола і підвелася. Але тут Маськін приніс з
кухні  величезну  каструлю свого знаменитого смачного компоту, і місіс Кока-Кола
вирішила   затриматися,   аби  скуштувати  скляночку-другу  цього  божественного
напитку.
– Людство по життю хворе на всю голову, – заявила місіс Кока-Кола. –Я  не  причина,  а  наслідок  дурості цього світу. Ну, попили дурману, і гаразд,
досить  з  вас,  та  ні,  до  цих  пір пхають у мене всяку секретну субстанцію і
споюють всіх навколо, а люди й не замислюються, що п’ють.  Вони  не  замислюються і над серйознішими речами. Люди взагалі створені не
для того, щоб замислюватися. Ось якби від мене падав мертвим кожен другий– тоді, згодна, інша справа… А те, що я упоперек горла встаю, –це  справа  непідсудна…  Хіба  мало  такого,  що  у  людей встає упоперек горла.
Взагалі, я вам так скажу–якби  кожна  людина  замислювалася  хоч  би  на ту дещицю часу, затраченого, щоб
випити  скляночку  зі  мною,  і  вона,  замість  того, щоб вливати в себе те, що
всередину  йти  не  бажає,  замислювався про себе, про своє життя, про те, що її
оточує і куди вона прямує,–на  Землі не було би воєн, не було би голодних, всі би ходили у чистих майках, і
людство  можна  було  б  показувати на виставці, як приклад виду істот розумних…
Адже справа не в тому, що люди мене п’ють  і  тому  не  думають.  Можна подумати, якби вони мене не пили, вони б стали
думати!  Не  в  тому  справа.  Дзуськи… Уявіть собі, скільки вбивств, крадіжок і
просто  дурощів  ми  уникли  за той час, коли люди зайняті тим, що спочатку мене
п'ють, а потім борються з тим, щоб я не вийшла назовні!
– Так, ми не подумали про це… –вибачився  Лівий  тапочок  Маськіна і запропонував місіс Кока-Колі закурити, але
вона  ввічливо  відмовилася,  бо  вела здоровий спосіб життя і не тільки не пила
кока-колу, але й не палила.
– Весь сенс зовсім не в тому, що люди п'ють… – задумливо сказала місіс Кока-Кола і підвелася, щоб покинути будинок Маськіна.
– Оце жінка, – замріяно сказав Правий тапок Маськіна, коли місіс Кока-Кола пішла. – Якщо б її ще було можна пити, ціни б їй не було…

Компоту смачного у склянку налийте
Від спраги врятує – смакуйте і пийте!
Мадам Кока-Колу відправте додому –
Здоров’я від неї не буде нікому…
Прозорий, солодкий, вишневий, сливовий,
Суничний, чорничний, грушевий, айвовий –
Від ягід і фруктів не буде оскоми,
Живіт не болітиме, зніметься втома.
– Ось так, – підвів риску Маськін, – далеко нам до сучасних смаків, – і налив собі ще компоту.
РОЗДІЛ ДВАДЦЯТЬ ПЯТИЙ
МАСЬКІН І МАКДОНАЛЬДС

Якось  Невроз  Плюшевого  Ведмедя прокинувся в кошику для паперів, де він мешкав
серед  порваних  непотрібних листів та цукеркових фантиків, і побачив надкушений
бутерброд  Макдональдс  із  добре  збереженим  гамбургером.  Його  туди  викинув
Шушутка,   мабуть,  розчарований  цінним  харчовим  продуктом,  який  так  рідко
зустрічається в будинку Маськіна.
Невроз  Плюшевого  Ведмедя  накинувся  на  Макдональдса  і  проковтнув  його, не
пережовуючи,  тому що, по-перше, був дуже голодний, особливо зранку, а по-друге,
думав,  що Fast Food (Швидкісні Харчі) треба їсти дуже швидко, щоб не відібрали.
Отже,  на  процес  жування,  що вимагає деякої задумливості, у Неврозу просто не
вистачило часу.
Не  дивно,  що  після таких поспішних ковтальних дій у Неврозу Плюшевого Ведмедя
практично  відразу  розболілося  черевце, і він гірко заплакав. Плюшевий Ведмідь
любив  свій  Невроз  і  не  давав його нікому ображати. Почувши звичне ридання з
корзини  для  паперів,  Плюшевий  Ведмідь  став  з'ясовувати у Неврозу Плюшевого
Ведмедя, хто ж його образив.
Невроз  Плюшевого  Ведмедя  поскаржився  на  Макдональдса,  а  Плюшевий  Ведмідь
негайно  доповів  Маськіну,  що  за образа тут вчинилася. Маськін був захисником
всіх ображених і об’їдених. Він володів чудовою лікарською здатністю: наприклад, об’їсться Плюшевий Ведмідь –лежить  і  охкає,  а  Маськін  лагідно  погладить  його  пальчиком по животику і
пробурмоче старе знахарське замовляння:

…У ворони  хай болить, у сороки – пече,
Від Ведмедя мого всякий біль утече…
Піде лісом, піде яром – пошукає іншу пару,
Піде лугом, піде полем – не повернеться ніколи…
…У ворони  хай болить, у сороки – пече,
Від Ведмедя мого всякий біль утече…

Від цього у Плюшевого Ведмедя пукалка активізується і весь біль щезає…
Проте  цей  метод  мав  побічні  ефекти.  Треба  сказати, що в околиці від таких
радикальних  лікувальних  дій  всі  сороки  і  ворони давно перевелися. Хтось не
витримав  натиску  різних захворювань і врізав дуба, гепнувшись з гілки, а хтось
переселився  від гріха подалі за 105-й кілометр від дому Маськіна, де замовляння
Маськіна нікому не причиняли шкоди.
Лікарсько-знахарські   заходи   Маськіна  допомогли  поставити  на  ноги  Невроз
Плюшевого  Ведмедя,  не  зважаючи  на  те, що Невроз Маськіна у той час гасав по
всьому  будинку,  відкривав  всі  медичні книжки і журнали «На здоров'я» і вісім
разів  дзвонив  на  «швидку  допомогу»,  яка так і не приїхала, бо виявилось, що
Невроз  Маськіна  від  хвилювання  помилково  весь  час  набирав номер місцевого
зоопарку, а там відповідав слон: «Ви не туди потрапили».
Як  тільки  Невроз  Плюшевого  Ведмедя  поставили  на  ноги,  він одразу побіг і
заховався  назад  в  кошик  для  паперів,  де негайно заснув, щоб скоріше забути
неприємний інцидент з Макдональдсом.
Однак  Маськін  вирішив  так цього не залишати і особисто відправився до містера
Макдональдса скаржитися.
Містер  Макдональдс  був  клоуном,  неприємним на вигляд. Таких клоунів знімають
голлівудські  режисери, котрі страждають шизоїдними розладами. У нього була така
зловісна  усмішка,  що  хотілося кричати «А-А-А!!!» і притьмом утекти, гарячково
озираючись, чи не женеться за тобою оцей страхолюдний клоун із сокирою.
Взагалі  шизофреніки  з Голівуду дуже запустили свої психічні недуги. Іноді таке
знімуть–хоч  одягай гамівну сорочку та ізолюй терміново від суспільства. Проте, як це не
дивно,  суспільство  дивиться  їхні марення, а потім залишає на свободі і навіть
без   нагляду  цілковито  звихнутих  режисерчиків,  хоча  це,  ви  знаєте,  дуже
небезпечно. Голівуд–це   сучасна   версія   раю,   до   якої   прагне  потрапити  кожен  представник
глобалізованого  суспільства.  Це  візуальне  втілення  культової  американської
мрії,  якою  марять  іноземці, сурогат абсолютного щастя зі смаком солокої вати,
персоніфікована  гра  у престиж і розкіш, від якої заслинюється середній клас та
біднота. Голівуд–це  сучасний  міф  про  супер-пупер  героїв  та небожителів для всеїдних адептів
споживацької  релігії.  Це  набір  замусолених  життєйських переживань для всіх,
кому   власне   життя  стало  попелясто-нецікавим,  блиск  мішури  та  фальшивих
посмішок,   стереотипні   хепі-енди   та   двозначні   пласкі  жарти,  всесвітні
розрекламовані  прокати  почуттів,  прогнозованість дешевих сценаріїв, вичавлені
цибулевим   соком  сльози  та  зафарбовані  кетчупом  патьоки  крові,  безглузде
витрачання   свідомого   життя  на  целофанове  увічнення  у  райдужних  смужках
полімерів…  Голівуд–це сфальсифікований показухою символ піррової перемоги над нашою реальністю…  
Зайняте  наше  суспільство  дуже…,  важко  викроїти час, дрімаючи уривками поміж
багатогодинним  спогляданням безконечних телевізійних серіалів, щоб організувати
вилазку  до  Голівуду,  відловити  цього  режисера-шизофреніка  і  відправити  в
психіатричну  лікарню.  Часом,  буває,  відклеїть  суспільство  свій  розжирілий
огузок від м’якенького    дивана,    думаєш,    ось-ось    зрушиться   і   піде   урезонювати
режисерчиків-маньяків– та де там, придивишся –це  воно в туалет пошкандибало; дуже довго сиділо суспільство перед телевізором,
ось  і з'явилася нагальна потреба відлити у відомому місці все, що накопичилося.
Потім  думаєш  собі,  ну  ось  тепер, після туалету, суспільство ручки свої білі
умиє  (воно  чомусь має звичку завжди каятися вголос: «Я умиваю руки!», традиція
у  нього  така)  і  піде з шизофреніками розібратися, та ні, це воно на кухню за
принадно-отруйною соломкою «чіпс» відправилося або за «попним кормом»– і притьмом назад, прикипить душею і тілом до екрана телевізора.
Ну,   гадаєш,   так  довго  бути  не  може…  Кидаєшся  до  цього  суспільства  з
відчайдушними криками–в'яжи  їх,  режисерчиків-негідників,  вони ж зовсім глузд здоровий втратили... у
них  там  таке  заплутано-загудзовано,  що  не тільки дивитися, а й подумати про
таке  страшно...  ненормально…а суспільство вмостилося біля телевізора і «попним
кормом»  безперервно  хрум-хрум…  Заглянеш  тоді  в посоловілі очі суспільства з
останньою надією. А там– Боже мій! Очі суспільства геть-таки порожньо-безумні…
Отже,  містер  Макдональдс  був  клоуном  голлівудського  типу «а-ля фільм-жах».
Маськін  його  відразу  запитав,  навіщо він всіх Швидкісними Харчами напихає. А
Макдональдс давай одразу жонглювати гамбургерами і огидно реготати.
– Що я вам можу сказати, мій шановний, – гиготів хижо Макдональдс. – Немає тепер часу у людей нормально поїсти: вишукано, смачно...



…roast?beef заслужено кривавий
І трюфель – розкіш юних літ,
Французів кухні кращий цвіт,
І Страсбурга пиріг нетлінний
Між  лімбургських сирів живих, 
І ананасів золотих…

–не  ті  часи…  Тепер  люди ненавидять свої тіла, свою їжу, свої душі… Зараз люди
носяться,   мов   очманілі,  ковтають  що-небудь,  і  так  біжать-біжать-біжать,
висолопивши  язики в погоні за блискучою обгорткою карамелькового щастя, поки не
попадають   знесилено,   як   загнані   скакові  коні.  А  у  вільний  час  вони
присмокчуться до екрану телевізора і стежать за миготливими картинками–мовляв,   раптом   хто-небудь   вискочить   і  вкусить.  Так  і  проводять  свої
безглуздо-жалюгідні  дні. А я їм гамбургерами життя скрашую-підсолоджую. Взагалі
міг їжу в пілюлях продавати–і  їли  б  за  милу  душу.  А я, знаєте, гуманіст…людинолюб… Я традиції поважаю,
розумію   потребу  людства  в  помірному  консерватизмі.  Називаю  речі  старими
іменами–ланч,  салат,  пиріжок…  Звичайно,  це все вже давно не справжнє, однак традиції
для  мене  святі.  Ось  і  місіс  Кока-Кола  мені  завжди  допомагає.  Заллє мою
череводрельну страву своєю мазутно-льодяною шипучістю– і порядок.
– Хіба це щастя? – похнюпив голову Маськін. –Треба  до  їжі  відноситися  з  повагою,  готувати  її  смачно, з душею, а потім
неквапно сідати трапезувати і вести застільну приємну бесіду…
– Якийсь ти, Маськіне, недорозвинений тип,– вишкірився злостиво Макдональдс. –Ти   що,   не  розумієш,  що  вже  давно  наступило  сьогодення,  сучасність?  А
сучасність– це коли все старе вважається дурістю-недоумкуватістю. Зрозуміло тобі?
– Так, все з вами стао зрозуміло, – зітхнув Маськін, і з горя замовив собі гамбургер, бо сильно зголоднів.
– Ось так краще, – схвально закивав Макдональдс. –Не  турбуйся,  Маськіне,  я  тобі  пластмасову  іграшку Монстра-Понстра покладу.
Тільки ти її не їси, гаразд? Вона пластмасова.
– Добре, –погодився   Маськін,  з'їв  гамбургер  і  відніс  іграшкового  Монстра-  Понстра
Шушутці…
А  що  робити? Не вставати ж Маськіну сучасності поперек дороги? А то ще, не дай
Боже, переїде чимось…
	

.
РОЗДІЛ ДВАДЦЯТЬ ШОСТИЙ
МАСЬКІН І МАВПА

Раніше люди були примітивні, тому й називалися просто –примати.   Вони   лічили   подумки,   писали   перами  або  кульковими  ручками,
роздивлялися  непристойні  картинки  в  глянцевих  журналах  і думали, що живуть
цілком сучасним і просунутим життям. Яка наївність! Свята простота…
Але,  нарешті,  у  людства  наступила  ера  запізнілого  прозріння, і воно стало
використовувати  для  всього  цього  мавп.  (Ви  подумали,  що  я  обмовився,  а
насправді  хотів  сказати  «комп'ютери»… а сказав «мавпи». А яка різниця? І ті й
інші  поводяться  нераціонально,  надовго  зависають, метушаться, тріщать, і від
цього у чесної людини неминуче болить голова.)
Від   приматів   в   процесі   еволюції  у  людей  залишилася,  напевне,  тільки
найважливіша  культурно-просвітницька  половинна  цінність, збережена на генному
рівні і культивована через обов’язкову вакцинацію –«мат».  Ця  вакцина з влучною і короткою назвою «мат» має свою довгу історію, не
менше  славну,  як  розробка  вакцини  БЦЖ.  Але  про  це  в  іншій  історії про
Маськіна…
Тепер,  коли  настала  мавпяча  ера,  люди роблять все те саме, що колись робили
самі,  використовуючи  мавп.  Мавпи  стежать  за  польотами  літаків і космічних
кораблів,  керують  процесами складних виробництв, виконують фінансові операції…
Важко  знайти  таку сферу життя сучасної людини, яке б не залежала від мавпячого
інтелекту.
Потрібно людині, скажімо, зварити собі чашку кави – він йде до Мавпи і дає їй команду на мавпячій мові:

Enter: Кава 
Command: Швидко!
Program: Де ти там?
Enter, Enter, ану Enter нарешті!

Спочатку  людина,  ввівши  команду,  чекає,  поки Мавпа його команду прочитає по
складах.  Потім  чекає, поки Мавпа знайде в людино-мавпячому словнику визначення
поняття «кава» і уточнить у людини, яку саме каву вона мала на увазі.
Мавпа  почне нудним голосом перераховувати, а людина повинна кивати або говорити
«Угу»  і  вибирати  по  своєму  смаку:  аромат,  гостроту, насиченість, фактуру,
ступінь гіркоти, демітассе1,   пряність,   джезва,   солодкість,   капучинність,  еспрессність,  солоність,
терпкість,  Мокко, екзотичність і, нарешті, чи не французьке латте мала на увазі
людина?
Вибравши  конкретний  сорт  кави,  вказавши  на  інші  подробиці,  людина  потім
довгенько  чекає,  поки  Мавпа  надягне  собі на голову кавник, потім на ще одне
місце, при цьому чемно попереджаючи:
«Кавник знайдений.
Проводжу реконфігурацію системи.
Будь ласка, почекайте!»
Потім  людина  чекає,  поки  мавпа  порозсипає  каву по всій кухні, і лише потім
дочекається  нарешті,  що…Мавпа  ошпарить  людину  кавою.  (Треба ж було стільки
питати  про  сорт  кави… Чи не однаково, якою кавою ошпарити?) Людина закричить:
«А-А-А-А!!!»,  а  Мавпа  із сміху по землі качається... А раніше випила б людина
кави  без  усіх  цих пригод... Але ж це таке відстале життя! Звичайно, людині не
подобається,  коли  її  кавою обшпарюють... Зате, поки людина чекає і вибирає, а
чекає  і  вибирає вона, як ви могли переконатися, ду-у-у-у-у-у-у-же довго...вона
цілком  зійде  за  людину  майбутнього,  яку  колись давно малювала собі печерна
людина,–у  вигляді  барана  з  двома  головами.  Чому з двома? Тому, що розумний. А чому
баран? Така у печерної людини була естетика…
Маськін  теж вирішив завести собі Мавпу. Він не хотів відставати від життя, тому
що  не любив, коли Сова називала його селюком, темнотою і особою відсталою. Сова
була  особою  дуже  прогресивною,  захоплювалася віртуальною реальністю, тому її
очі  весь  час  були  вибалушені,  і  вона  де  треба  й  де  не треба пугикала:
«Угу-Угу...»  Ну,  ви  знаєте,  як  говорять  сови?  «Угу.»  з крапкою, майже як
«хі-хі.»  Плюшевого Ведмедя. Сова у віртуальній реальності безугавно ганялася за
віртуальними  комп'ютерними  мишками  і  була  цілком  задоволена  життям.  Вона
безперервно  проводила  всі ночі в своїй віртуальній реальності, а вдень солодко
спала.  Добрий  Маськін  Сову підгодовував, тому що якби її так залишили, вона б
давно врізала дуба з голоду. Віртуальними мишками не дуже наїсися.
Сова  харчувалася  млинчиками Маськіна, які він спеціально пік для неї вечорами,
щоб   нагодувати  її  ситним  совиним  сніданком,  бо  сова,  як  ви  розумієте,
прокидалася пізно ввечері і тоді одразу снідала.

____________________
? Демітассе –спеціальна  маленька  чашка  для  подачі  еспрессо.  Це  французький  термін, що
дослівно означає «півчашки».

Бувало,  пригощає добродушний Маськін розкуйовджену Сову млинчиками, а вона його
критикує:
–Ти,  Маськіне,  зовсім  від  життя  відстав.  Тепер  уже  ніхто справжні солодкі
млинчики не пече. Тепер всі млинці поголовно віртуальні!– а сама тріскає, аж за вухами лящить.
Ну  от,  Маськін  і  завів  собі Мавпу, щоби не відставати від цивілізації, хоча
треба  визнати,  Маськін  мавп не любив з дитинства, тому що колись його укусила
одна   осоружна  мавпа,  коли  він  фотографувався  з  нею  на  тлі  єгипетських
старожитностей…  У дитинстві Маськін довго гостював у древній країні фараонів, і
там  його  мавпа  і  куснула.  З тих пір мавпи не належали до тварин-улюбленців,
яким  Маськін  говорив: «Усі-пусі який!» А говорив він так майже всім тваринкам,
тому що тварин дуже любив…
Нічого не поробиш, любиш – не любиш мавп, – а за часом треба встигати. 
Мавп  розвелося  в Маськіній околиці величезна кількість. Страхітливий мисливець
Фінтель  ловив  нетямущих  і  ставив  їм  на  чоло  клеймо  «Еннім-ум»,  а потім
передавав  їх  головному  дресирувальникові Гею Бейтсу, який зчитував це клеймо.
Бачить  Гейтс  «Еннім-ум  5» і вставляє мавпам п'ять умів-розумів, а якщо бачить
«Еннім-ум  4», то відповідно вставляє їм тільки чотири уми-розуми. Коли ці мавпи
ставали  «вумні»,  Гей  Бейтс  їх  викидав  у  Вікна,  де їх і підбирали місцеві
жителі,   розбираючи   по   будинках,   цехах,   бібліотеках  і  навіть  судових
приміщеннях,  тому  що  без  мавп самі вже нічого робити не могли. Завдяки цьому
мисливець  Фінтель  і  дресирувальник Гей Бейтс стали дуже багатими, тому їм всі
навколо   заздрили   і   мавпочок  при  нагоді  псували,  навчаючи  непристойним
кривлянням і злодійським звичкам.
Ще  треба  сказати,  Гей  Бейтс  шив  мавпам  маленькі  м'які  штанці,  щоб вони
виглядали  пристойніше,  тому він і назвав свою компанію «Мілко-М'яка Компанія»,
тому  що  штанці  зазвичай  були  мілкими і м'якими. Отже Гей Бейтс цілком чесно
відобразив  у  назві  своєї  компанії рід занять, якими вона займалася… Мілко по
м'якому чи м'яко по мілкому… це вже як кому поталанить.
Маськін  завів  і  собі  одну  таку  Мавпу  і  почав займатися з нею натуральним
господарством,  проте  Мавпочка  Маськіну  попалася  напрочуд свавільна. Бувало,
Маськін посадить моркву–а  Мавпа  йому  все  повисмикує, або навпаки, повисмикує Маськін моркву, а Мавпа
всю  назад  закопає і гарненько притопче грядку, неначе так і було. Стала зовсім
Маськіна  з  розуму  зводити.  Одного  разу  Мавпа  умудрилася  стерти  Маськіну
цілісіньку  каструлю  компоту,  а іншим разом зависла на цілий день під кухонною
стелею і шпурляла у всіх, хто входив чи виходив, перезрілими бананами.
Маськін   вирішив,  що  Мавпочка  до  натурального  господарства  непридатна,  і
подарував  її  Плюшевому  Ведмедеві.  Плюшевий  Ведмідь  став  навчати  Мавпочку
говорити  «хі-хі.»  з  крапкою,  але  вона  вчитися не бажала і якось перекинула
Плюшевому  Ведмедеві  тарілку  з  манною  кашею.  Після  цього  він її подарував
Кашатці,  якій  Мавпа  скрутила  всі  сережки у довжелезний логічний ланцюжок, і
Кашатці  довелося  цілісінький  вечір  їх роз'єднувати, аналізуючи кожну сережку
окремо.  Кашатка  так  розсердилася  на  Мавпу,  що  передарувала  Шушутці, який
поставив  її  до  себе  в  кімнату  замість старого комп'ютера, але Мавпа почала
бешкетувати  й  там,  показувати  Шушутці  язик,  корчити усілякі пики і лаятися
непристойними  слівцями,  які  стосувалися  таких  поважаних  персон, що папуги,
котрі  завжди  повторювали  все,  що  почули,  одразу  потрапили в чорний список
місцевої  служби  безпеки,  їх  навіть  хотіли  свого  часу  вислати із Західної
Божевільні,  як  неблагонадійних,  в  Східну  Божевільню,  яка,  на  щастя,  вже
відмовилася  приймати  неблагонадійних,  тому  папуги залишилися на місці, але з
кляпами, опечатаними судовим приставом
Так  залишилася  Мавпа  нічиєю,  побродила  по  будинку,  потрапила  в підвал і,
врешті,   заплуталася   у   всесвітній   павутині,   розставленій   там  павуком
Дабел-дабел-дабел-юшкіним.   Там,   у  підвалі,  Мавпу  і  знайшов  Лівий  тапок
Маськіна.  Вона  сиділа  у  куточку  і  гірко  плакала,  тому  що була нікому не
потрібна.  Лівий  тапочок  Маськіна  відразу  оцінив  перевагу  наявності Мавпи,
підключеної  до  світової  павутини, і став через неї вести підривну революційну
діяльність  у  Лівотапії,  батьківщині всіх лівих тапочок. За наказом Маськіного
Лівого   тапка,   переданому   через   Мавпу   по   всесвітній  павутині  павука
Дабел-дабел-дабел-юшкіна, постріл крейсера «Гаврора» по П’ятковому  палацу  став  сигналом до початку героїчного штурму «останнього оплоту
Тапкодержавія».
Історики  абсолютно упевнені, згідно наявних сьогодні документів, у тому числі і
тих,  які  зберігалися  в  спеціальних  архівах, можна лише приблизно відтворити
картину  подій  скидання  Тапкодержавія.  Підготовка  до революційного повстання
почалася  в  Лівотапії  22 жовтня, а 25 жовтня загони Тапкодратської гвардії вже
зайняли  пошту,  мости,  вокзали,  телеграф та інші важливі об'єкти міста. Увесь
цей  час  у  Лівотапії  продовжувалося  звичайне  життя:  ходили трамваї, співав
знаменитий бас Шаляпкін.
У  ніч  з  25  на  26  жовтня  відбулося  узяття  П'яткового  палацу, де засідав
Своєчасний  уряд.  Увечері  25  жовтня  о  21 годині 45 хвилин пролунав холостий
гарматний  залп  «Гаврори»,  а  потім по палацу почала стріляти артилерія Петьо-
Пашиної фортеці– із понад тридцяти снарядів, випущених нею, у ціль потрапили лише два-три.
Причому,  судячи  з  документальних  фотографій,  було  пошкоджено лише декілька
карнизів і віконних отворів. Близько другої години ночі повстанці–тапкодрати,  озброєні в основному туго згорнутими наперевіс устілками і шнурками
від черевик,– пішли на штурм. Захищав палац батальйон відважних дамських туфельок…
Коли  Маськін  побачив  у  випуску  новин,  що  твориться в Лівотапії, яку після
перевороту   відразу  перейменували  в  Тапкодратію,  відразу  зрозумів,  що  цю
політичну  кашу  заварив його Лівий тапочок. Він негайно викликав його до себе і
зажадав  навести  порядок  в  Тапкодратії  і  повернути їй звичну для всіх назву
Лівотапії.  Назву  Лівий тапок під натиском Маськіна повернув, проте суть справи
від  цього  не змінилася, бо тапкодрати, захопивши владу, так подерли решту всіх
тапок, що тепер в Лівотапії практично всі до цих пір ходять босоніж.
Маськін  зрозумів, наскільки небезпечною буває дика запущена Мавпа, залишена без
нагляду.  Не дарма він їх з дитинства неполюбляв. Маськін рішуче вхопив Мавпу за
шкірку  і  віддав її назад Гею Бейтсу, який тепер перейменувався в Білку Гейтса,
щоб  усі  від нього відстали з кличками «гей!». Білка Гейтс Мавпу приймати назад
не  хотів,  тому  що  у нього вже вивелися мавпи з клеймом «Еннім-ум 8», і Мавпу
просто  відпустили  на  волю,  де вона тепер успішно морочить голову жителям, не
таким  відсталим,  як Маськін, який вже просунувся настільки, що став обходитися
без мавпи і при цьому чудово жив.
Тільки  бундючна  Сова  була  незадоволена,  тому  що вона вважала, що без Мавпи
можуть обійтися тільки самі мавпи, яким мавпи ні до чого.






РОЗДІЛ ДВАДЦЯТЬ СЬОМИЙ
МАСЬКІН НА КОНЦЕРТІ

Мистецтво – це не тривіальна надмірність, необов'язкова і додаткова, як гарнір. Мистецтво –це  потреба  живої душі, її ніжна і трепетна сторона. Навіть сільським жителям і
цілковитим  відлюдникам  потрібна  якась  дещиця  мистецтва.  Сорочку  чи рушник
хрестиком вишиєш, килимок квітчастий витчеш, пісню дзвінку заспіваєш–і  життя одразу стає повнішим, різнобарвнішим, ціліснішим, не одноманітно-сірим,
як перепріла солома, а гладенько-рум’яним, як наливне яблучко.
Так  і  Маськін,  що  хоч і жив за рахунок натурального господарства, мав вельми
відчутний  потяг до різних жанрів мистецтва. Маськін, наприклад, чудово малював.
Бувало,  візьме  і  напише  портрет  Плюшевого  Ведмедя.  Ось  гляньте, особливо
знаменитий  кінний  «Портрет  Плюшевого  Ведмедя,  котрий  разить Зеленого Змія»
роботи Маськіна.

Портрет  свого  часу висів навіть у передпокої Лувру, але потім Плюшевий Ведмідь
зажадав  його  зняти і повернути назад, тому що японські екскурсанти, які масово
відвідують  Лувр, весь час на нього показували пальцями (не довіряли правдивості
зображення–не  могли  піднятися  до  рівня  алегорії,  мовляв,  плюшеві ведмеді на конях не
їздять  і  зміїв списом не разять), а Плюшевому Ведмедеві на кінному портреті це
було  неприємно  і  він  від  цього мружився-морщився, знижуючи художню цінність
мистецького твору.
Портрет  якось  зателефонував Плюшевому Ведмедеві і поскаржився, що його в Луврі
кривдять.  Уявіть  собі:  в  Луврі  обідня  перерва,  гамірно,  галасливо,  а на
портреті  Плюшевий  Ведмідь  велично  сидить  на  білому коні, тримає під пахвою
гострий  спис,  разить  ним  Зеленого  Змія,  і, прижмурившись, набирає номер на
старомодному  пузатому  телефонному  апараті  а-ля «Гальо-центральо, Смольний?»,
який   йому   напередодні  домальовував  молодий  талановитий  позаштатний  член
Паризької  Академії мистецтв Монетик на його власне, портрета Плюшевого Ведмедя,
прохання...  Оскільки  Монетик  страждав жахливою короткозорістю, то телефон він
неакуратно  розмазюкав,  і  Плюшевому  Ведмедю на портреті доводилося жмуритися,
щоб  набирати  правильні  цифри.  Картина  залишиться  неповною, якщо втаїти, що
Зеленого  Змія  на  портреті  нема,  тому  що він відправився обідати, а замість
нього красується табличка, намальована поверх портрета: «Закрито на обід».
Оце  був  у Луврі переполох… Портрет Плюшевого Ведмедя на коні і з телефоном… та
ще  й  скаржиться!  Неподобство!  Ганьба  для  Лувру,  де  ставлення  до картин,
загалом,  було непогане. Джоконда, правда, теж була незадоволена, що її весь час
із  закритим  ротом  змушують  посміхатися…  Ви  можете уявити собі жахливу долю
жінки,  якій  за  п'ятсот  років  жодного  разу  не  дали  показати  зуби?  Одна
емансипована   активістка   в   двадцяті   роки   минулого  століття  намагалася
домальовувати  Джоконді  гостре  ікло,  але  її вчасно госпіталізували (я маю на
увазі  активістку).  Загалом,  це  непорядок. Всякій жінці треба іноді дозволяти
показати  зубки,  інакше  вона  забуде,  що таке свобода…А жінкам про свободу аж
ніяк  не  можна  забувати,  тому  що її слід накручувати на бігуді, прикрашати і
підфарбовувати, хоча б у свята.
Отже,   Джоконда  мовчки  терпіла,  тому  що  не  вважала  за  можливе  прийняти
запрошення  портрета  Плюшевого Ведмедя переселитися в будинок Маськіна. Маськін
не  зміг  би їй створити відповідні умови… Джоконді конче були необхідні увага і
обожнювання,  а  у  Маськіна в будинку гості бували нечасто, а жителі Маськіного
дому  віддавали  перевагу  мульти-пультиковим  картинкам і коміксам, аніж усяким
там  сурйозним  Джокондам.  Ще  була  небезпека,  що  вони задля жарту можуть їй
що-небудь  домалювати...  А  ви  розумієте,  що Джоконді домальовувати нічого не
можна, тому що вона досконала.
Тільки  не  подумайте,  що  жителі Маськіного дому були малоосвіченими. Шушутка,
наприклад,  отримував  домашнє виховання і брав уроки у самого Планктона. Хотіли
було   найняти  Арістона,  але,  добре  придивившись  до  його  горе-учня  Сашка
Македонського,  вирішили  утриматися.  Береженого Бог береже! Хоча, звичайно, не
можна  заперечти,  що  Арістон  прищепив  Саші любов до класичної поезії. Він цю
любов,  звичайно,  дуже  оригінально  якось продемонстрував, стерши з лиця землі
місто  Фіви, серед розвалин залишився стояти тільки будинок поета Піндара, якого
Сашко  поважав  і  любив.  Уявіть  собі  картину:  виходить зранку поет Піндар з
будинку  купити  пляшечку  оковитої,  а  тут  тобі...Содом  і  Гоморра…гастроном
стертий  з лиця землі… Одна надія, що не дожив Піндар до такої славної години… А
Олександр  був  людиною безумовно культурною, інтелігентною і будинок залишив як
пам'ятник.  Ви запитаєте, чому я не поміняв у літературних цілях імена Піндара і
Македонського? Тому що у них імена і так доволі милозвучні…
Так  що  ж  трапилося з кінним портретом Плюшевого Ведмедя? Лувр його повернув з
вибаченнями,  і  Плюшевий  Ведмідь  повісив  його на стіні свого винного льоху в
підвалі  дому Маськіна, поряд з кабінетом павука Дабел-дабел-дабел-юшкіна і його
всесвітньою  павутиною.  У  винному  льосі,  окрім  пляшок  з вином, наливками і
величезної  бочки  медово-коричневого (Honey Brown) пива, Маськін зберігав банки
з  солоними  помідорами,  прославленою  світовою  закускою.  Була  у  Маськіна і
військова  закуска  з  гострих  червоних  перців, але, згідно конвенції від 1948
року Маськін її не застосовував…
Окрім  мистецтва  засолювати помідори, Маськін поважав й інші витончені заняття,
наприклад,  музику.  Так,  він  одного  разу купив квиток на концерт знаменитого
музиканта,  ім'я  якого  тут  згадувати не хочеться. Ну, гаразд, умовили. Це був
Поганіні.
Маськін  одягнув  свій  святковий  костюмчик,  що  складався з червоних шортів у
білий горошок і рожевої футболки з написом:

«I Love Loud Music!
I Hate Loud Neighbors!»

 («Я  люблю  гучну  музику,  але  не  люблю  галасливих  сусідів!»), і вирушив на
концерт.  Оскільки  тапочки на концерт пускали без квитка, як усяке інше взуття,
то  Маськін  узяв  їх  із  собою  (можете  взяти  це  собі на замітку, якщо ви з
економії  ходили  на  концерти  босоніж). Інші жителі Маськіного дому залишилися
слухати  концерт  по  радіо, тому що їм більше подобалося сидіти удома і слухати
радіо.  А  оскільки  Маськін був справжнім поціновувачем музичних мистецтв, тому
витратився на квиток.
Концерт  одразу  видався вдалим, бо перед початком у буфеті продавалися язички з
листкового  тіста,  посипані  білісінькою  цукровою  пудрою, а Маськін обожнював
такі  тістечка.  Йому  ці  язички  навіювали  спогади  про тихі радощі і солодкі
гостинці,  які  дарує нам іноді життя... Потім Маськин пройшов в зал, не чекаючи
останнього дзвінка, тому що був педантом– позначалося багаторічне заняття натуральним господарством.
Зал   був   повний-повнісінький,   ніде   яблуку  впасти.  Поганіні  дійсно  був
надзвичайно  талановитим  скрипалем і зібрав на свій виступ багато різношерстого
народу.  Перші  ряди  були зайняті членами Громадськості глухих, які надзвичайно
любили  музику,  тому  що  кожен  глухий  може  тлумачити музику по-своєму… Далі
сиділи  міські знаменитості і вторинності. Маськін примостився на гальорці, бо в
тапочках  у пристойне суспільство його не пустили, хоча Лівий тапочок погрожував
влаштувати  шоу-дебати  про  рівноправ'я прав тапків, що, безумовно, викликало б
зрив  концерту.  Маськін  його,  проте,  заспокоїв, купивши червоний прапорець і
цукерочку-льодяник а-ля півник у формі півника.

Нарешті зал затих, і вийшов він….  Маестро  Поганіні  був  у  чорному  балахоні  і,  як  і властиво поганінам, з
довжелезним  чорним  волоссям,  що  місяцями  не  відало пінно-лагідних пестощів
шампуню...
Після  перших  трьох  феєричних акордів на скрипці порвалися всі струни нараз...
Потім  розсипалася  на  дрібні шматочки кришталева люстра, опісля стала сипатися
стеля... публіка, здебільшого, відразу розбіглася, розуміючи, що все це–необхідна  частина  вистави, проте Поганіні не вгамовувався… Не маючи струн, він
став  барабанити по скрипці, і славний Маськін, відчуваючи, що маестро необхідно
допомогти, почав тихенько підспівувати. «Та-а-а… Та, Та, та да там…»– заспівав Маськін двадцять четвертий каприз Поганіні (саме каприз,  тому що Поганіні був надзвичайно капризним, аби ви знали). Почувши несміливий
голосок    Маськіна,    маестро    Поганіні    пожвавішав,    доспівав   куплет:
«Та-Та-Да-Дам…»–і  запросив Маськіна на сцену. Так і стали вони виступати дуетом, використовуючи
скрипку   тьоті   Варі,  як  ударний  інструмент  (тітка  Варя  була  знаменитою
майстринею  скрипкових  справ). Тапочки Маськіна теж пішли в хід. Правий тапочок
сів  за  рояль  і став акомпанувати, поки не звалив рояль з ніг. Музика Поганіні
була  дуже  енергійною, і жоден інструмент, окрім барабана, більше трьох акордів
не  витримував.  Лівий  тапочок  роздобув  звідкись  стартовий  пістолет  і став
стріляти  у  такт  мелодії. Рештки глядачів розбіглися і навіть грошей за квитки
назад  не  попросили,  тому  що  подумали,  що  це модний мюзикл, і все так було
задумано.  За новомодньою традицією, мюзикли тепер закінчуються непередбачувано,
добре, якщо тільки стріляниною з стартового пістолета…
Маськін  з  Поганіні  співали  самозабутньо, заплющивши від задоволення очі, а в
будинку  Маськіна,  де  всі  слухали концерт по радіо, не вірили своїм вухам...З
радіо  линув  милий хрипкуватий, але упевнений голосок Маськіна, супроводжуваний
прокуреним  баритоном  маестро  Поганіні,  стуком  падаючого  рояля і пострілами
стартового пістолета.
Це  був  чудовий  концерт!  Хіба  є  щось  важливіше  в мистецтві? У справжньому
мистецтві важливо, щоб не було нудно. Коли нудно, то це вже не мистецтво– це наука.



РОЗДІЛ ДВАДЦЯТЬ ВОСЬМИЙ
ЯК МАСЬКІН КОРОВУ ПРИДБАВ

У  Маськіна  давно  була  біло-солодка мрія завести корову. Він, як особа, котра
живе  за рахунок натурального господарства, звичайно, потребував корови, але всі
жителі  будинку Маськіна були проти. Плюшевий Ведмідь не хотів ділитися ні з ким
увагою  Маськіна,  Кашатка боялася, що корова може попсувати її зачіску, Шушутка
побоювався,  щоб  корова  не  злизала язиком якийсь важливий предмет, оскільки у
нього  і  без корови багато важливих предметів, наче корова язиком злизала. Коти
були  категорично проти, тому що вважали корову бруднулею, оскільки вона язичком
не  вмивається,  папуги  повторювали  за  всіма  все,  що чули, а тому були теж,
зрозуміло,  проти,  а  тапки  Маськіна  побоювалися,  щоби  корова  не  стала їх
надягати  на  босе  копито,  і тоді б тапкам прийшов об'єктивний, щоб не сказати
конкретний,  каюк.  Тільки  старий  дідусевий годинник був «за», оскільки, як ви
пам'ятаєте, гостро потребували свіжих молочних продуктів.
Маськін   вирішив   знайти  достойну  молочну  корову,  а  опісля,  мріяв,  всіх
пригощатиме парним молоком та сирникам–всі,  надійсь,  і  розм'якнуть.  Про те, щоб корову купити, мова не йшла. Не те,
щоб  у  Маськіна  бракувало грошей. Маськін був ощадливим, не скупуватим, а саме
ощадливим, і тому грошенята у нього водилися.
Справа  у  тому,  що Західна Божевільня була вільною країною, а у вільній країні
корови  є  такими  ж  повноправними  громадянами, як, наприклад, півні або кози.
Давно  закінчилися ті часи, коли до корів у Західній Божевільні ставилися, як до
худобини.  Тепер  ставляться  до  них  як  до  нормального  класу  трудящих, що,
повірте,  дуже  тішить.  Корови отримали свободу, як колись жінки Сходу, і стали
самі вибирати собі рід заняття, місце проживання і термін відгодівлі.
Отж, Маськін дав у місцеву газету наступне оголошення:

Потрібна корова:
Освіта – висока,
Повная ставка, 
(Була би охота).
Обід і оплата,
З соломою хата,
Подушка тепленька
   І ковдра строката.
Досвід і практика,
Добра вимова,
Рекомендації гарні,
Обов’язково!
Стукати тричі
Маськіну в двері,
І не забудьте –
З собою папери!

Маськін не хотів давати в об’яві  номер  телефону,  тому  що  боявся  великої кількості безладного мукання по
телефону,  а  з  того,  відповідно,  малої  користі.  Хай, подумав, краще просто
приходять  і  стукають  копитом  у двері. А щоб знати, що це не сусід Жмикрут за
цибулиною  і  темними  окулярами  прийшов  чи  сусід Парасмітник за гайками, так
навмисне   і  приписав,  що  стукати  треба  саме  три  рази.  Адже  Маськін  не
гутаперчевий,  щоби  кожного  разу  туди-сюди  бігати,  відчиняти двері комусь з
гайками  чи  з  цибулинами…  Зрештою, поява Маськіна з цими предметами на порозі
корові може не сподобатися. Нині корова розбірлива пішла– в господарстві з чудасіями не працюватиме.
Вища  освіта тепер просто необхідна всякій корові. І не тому, що у неї від цього
зростають  надої чи молоко стає смачніше. Просто в суспільстві існують вже якісь
сталі  стандарти  і  критерії, і в Західній Божевільні так вже було заведено, що
всі   корови  повинні  мати  вищу  освіту.  Деяким  особливо  нездібним  коровам
присвоїли  ступені  бакалавра  коров'ячих  наук  за загальною вислугою років без
іспиту.  Але  більшість  корів вибирали інші професії, оскільки в тому і полягає
коров'яча свобода, щоб усяка корова могла вільно самовизначатися.
Маськін,  звичайно,  міг пошукати корову по знайомству, по рекомендації сусідів,
так   би  мовити.  Але  він  не  хотів  відразу  такого  кумівства,  бо  поважав
демократичні  основи  суспільства,  в  якому  проживав,  і хотів всім коровам на
ринку   праці   надати   однакові   можливості.  Свідомість  населення  Західної
Божевільні  була  на  високому  рівні,  особливо  стосовно  питань,  які не дуже
стосувалися  кишені або інших особистих вигод західних божевільних, хоча Маськін
був  свідомим громадянином не для показухи, а для загального поліпшення усіляких
там  важливостей,  якими  переповнена  прогресивна  громадськість. Громадськість
Маськіна  за  це  дуже любила, особливо в рідкісні хвилини пробудження від свого
хронічного безумства, коли купувало у Маськіна свіжу моркву і кріп.
Першою  в будинок Маськіна постукала коричнева корова з великими білими плямами.
Маськін  взагалі  хотів  класичну  біло-чорну  корівку, але, побачивши коричневу
корівку,  аж  підстрибнув  від захоплення, так йому хотілося мати в господарстві
корову.  До того ж відкрито висловлювати свої уподобання щодо забарвлення було з
деяких  пір незаконно і вважалося махровою дискримінацією. Тому всі продовжували
керуватися своїми уподобаннями, але при цьому тримали язик за зубами…
Маськін   запросив   корову   до  себе  в  кабінет  (без  кабінету  в  сучасному
натуральному господарстві обійтися не можна) і почав робоче інтерв'ю:
– Мені необхідна в господарстві  корова.
– А господарство у вас велике? – строго запитала коричнева корова.
– Та не дуже, – скромно признався Маськін.
  – А скільки у вас інших корів? – поцікавилася коричнева корова.
– У мене немає інших корів. Тому мені й потрібна корова, що у мене немає корів! – пояснив Маськін.
– Ну, знаєте, ви що ж, збираєтеся всю коров'ячу роботу на мене повісити? – аж підскочила з місця коричнева корова.
– Я добре годуватиму, і мені не потрібно більше, аніж одна корова, – влещував роздратовану корову Маськін.
– Я не працюю на маленьких підприємствах, –відрізала  чванливо  коричнева  корова  і  вийшла, не попрощавшись. На прощання,
гримнувши   дверима,   корова  процідила:  «Неподобство,  і  куди  тільки  влада
дивиться».
Маськіна  ця  остання  фраза  коричневої корови вибила з ладу. Владу Маськін, як
всякий  чесний громадянин, побоювався, хоч і не розумів, де тут беззаконня, що у
нього  господарство  маленьке  і  жодної корови немає. Він розсудив, що в цьому,
загалом,  нема особливого криміналу, але, як мовиться, від гріха подалі. Маськін
одразу  подзвонив  своєму  адвокатові серові Джентельменчику, і той після довгих
віднікувань,  що  у  нього  немає  часу для телефонних розмов і що це взагалі не
телефонна   розмова,   все-таки   просвітив   Маськіна,   що  займатися  дрібним
господарством  у Західній Божевільні якось не прийнято, і навіть, в якійсь мірі,
злочинно…  Хоча  конкретного  закону  проти  цього  поки  що  немає,  але судова
практика  показує,  що дрібним господарствам у суді доводиться завжди несолодко,
тоді як великі зазвичай якось викручуються і уникають суду.
– А за що мене судити? – зашморгав у трубку Маськін…
– Заведіть собі корову, – порадив сер Джентельменчик, уникаючи прямої відповіді.
Маськін  поклав  трубку  і  витер  гіркі сльози. Питання найму корови з простого
бажання  переросло  у  життєву  необхідність. Виявилося, що відсутність корови в
натуральному  господарстві прирівнювалася громадською думкою і судовою практикою
практично якщо не до злочину, то до якогось дрібного злодійства... Як це– господарство, і без корови? Явне введення в оману громадських мас.
Слава  богу, нових претендентів довго чекати не довелося. У двері постукала інша
корова,  саме  улюбленого Маськіного забарвлення, і щасливий Маськін провів її в
кабінет.
– Вас не бентежить, що у мене поки що немає корови? – відразу запитав Маськін.
– Ні, що ви, що ви, нічого страшного, – відповіла чорно-біла корова і почала сама про себе розповідати. – Я взагалі закінчила консерваторію, факультет художнього свисту.
– Ой, свисніть що-небудь, –зрадів  Маськін. Він знав, що корову треба буде доїти рано вранці, і музика може
скрасити цю ранню годину позіхань.
– Му-у-у-у-у-у-у-у, – засвистіла корова.
– Так це ж не свист, а звичайнісіньке мукання, – здивувався Маськін.
–Ну  звичайно,  я  ж  закінчувала факультет художнього свисту по класу художнього
мукання– а ви що ж, хотіли б, щоб корови свистіли?
– Ні, ні, – відразу здався Маськін, – мені це не важливо, мені б хотілося молочка...
– Що?! – обурилася до глибини душі корова. – Ви мене, що ж, доїти збираєтеся? Тільки не це...
Корова схопилася, похапцем зібрала свої дипломи, і вийшла геть.
Маськін тільки плечима знизав... «От тобі й на…– подумав, –як  же  мені  бути?»  Але,  на  щастя, в будинок Маськіна знову постукали, і він
побіг відкривати двері.
На порозі стояв величезний бик.
– Даруйте, – сказав невпевнено Маськін, провівши все-таки бика в кабінет, – мені взагалі  потрібна була корова.
– Ви що, не знайомі із законом, що забороняє статеву дискримінацію? – спокійно запитав бик. –Основою  цього  закону  є  закріплення заходів із реалізації державної політики,
спрямованої  на  забезпечення  рівних  прав і свобод, а також рівних можливостей
корів  і  биків,  на  запобігання  дискримінації зі статевих мотивів мотивах, як
необхідної умови стабільного і стійкого розвитку країни.
Маськін не на жарт злякався:
–Я  відмовляю  вам  у  місці не тому, що ви бик, а тому що ви не корова. Тобто не
тому, що не корова, а тому, що не даєте молока.
Бідний Маськін зовсім уже заплутався.


–Ви  не  писали  в оголошенні, що вам потрібне молоко. Ви писали, що вам потрібна
корова.  А  повинні  були  написати:  «Бик або корова». Цього вимагає закон, і я
наполягатиму на своїх правах.–Бик  став  напирати  на Маськіна, але, на щастя, до кімнати увійшов семивідерний
самовар Маськіна повідомити, що він вже закипів і всім треба йти пити чай.
Бик, побачивши величезний самовар, опустив налиті кров’ю  очі  і  погодився пробачити Маськіна на перший раз за незнання законів, хоча,
звичайно,  незнання  закону  не  звільняє  від  його виконання. Річ у тому, що в
попередньому  місці,  де  бик  відстоював права, його ошпарили кип'ятком, і він,
побоювався  повторення  інциденту  з  самоваром,  який  сердито  пихкав  жаром і
виглядав дуже переконливо.
Після  того,  як  бик  пішов, до Маськіна приходила божа корівка (сонечко) і теж
погрожувала  поскаржитися,  оскільки  вважала  себе  повноцінною  коровою в усіх
відношеннях,  а її релігійні переконання (те, що вона була божа) не повинні були
братися до уваги при наймі на роботу.
До  кінця  вечора  Маськін  своєю необдуманою кадровою політикою порушив стільки
законів,  що,  якби  доброта і, загалом, незлобивість відвідувачів, і значимість
самовара  Маськіна, то випадало сидіти Маськіну до кінця своїх днів у «турмі» за
різного роду дискримінації…
Приходили  до  Маськіна  й  інші  претенденти.  Були  серед  них  і  професори з
коров'ячого  сказу,  і фахівці з операцій по переробці корів у свиней і навпаки,
і французький кухар– фахівець з приготування яловичини а-ля Шатобріан1.    Було    багато   добре   освічених   корів-інженерів,   корів-програмістів,
корів-юристів, корів- балетмейстерів і навіть корів–потомствених  авантюристів.  Проте  жоден  з  кандидатів  на  посаду  корови  не
погоджувався давати молока.
Маськін  уже  зовсім  засмутився,  але  кандидати  продовжували  прибувати, тому
натуральне господарство Маськіна цілковито запустилося.
Цілісінькі  дні  Маськін  возився  з  норовистими  кандидатами,  кожний  з  яких
скандалив по-своєму, але особливо шаленів кухар–фахівець   з  приготування  яловичини  а-ля  Шатобріан.  Причому  здавалося,  що
більшість  і  не  збиралися  влаштовуватися  ні  на  яку  роботу,  оскільки вони
заявлялися  з  підозрілими  мордами,  детально  розпитували  Маськіна  про  його
господарство,  іноді  перевіряючи  документи  і  рахунки…  Особливо  строгі були
кандидати   стосовно  умов  проживання.  Більшість  вимагали  дво-три  кімнатний
корівник  з  телефоном  і  ванною,  службовий  мобільний  телефон,  автомобіль і
частину  акцій  Маськіного  господарства.  Коли  вони дізнавалися, що у Маськіна
акцій  немає,  тому  що  він  не  компанія з обмеженою відповідальністю «Маськін
Корпорейшн»,  а  одноосібник,  то кандидати з презирством плювали іноді Маськіну
прямо  на  підлогу в кабінеті, а одна корова навіть залишила коров'ячий коржик у
Маськіна на килимі.
Маськін  намагався спочатку вмовити корів, що умови проживання у нього прекрасні
і  що молоко коровам давати нескладно, але відвідувачі і не думали погоджуватися
на  його  пропозицію. Щоб припинити цей жах, Маськін був змушений терміново дати
нове оголошення в місцеву газету:

Не треба корови,
З освітою – ні!
Ставок не буде, 
Відсутні усі.
Хатинка в ремонті,
Подушки нема, 
ковдра зітліла –
не буде тепла.
Практика, досвід, 
Вимова – пусте,
Рекомендацій 
Не треба уже.
Не стукати в двері
Три рази – не треба: 
В Маськіна просто 
Відпала потреба…

З  Маськіна узяли дорого за це оголошення, тому що кожна частинка «не» коштувала
в  газеті  долар,  тоді  як  звичайне  слово  тільки 25 центів. Це робилося, щоб
газета  не  виглядала  дуже  негативною. Маськіну також довелося приховувати від
громадськості,  що  йому  потрібна  корова,  тому  що цим оголошенням він вводив
громадськість  в  оману,  особливо  друкуючи  його  в  газеті. Так благонадійний
Маськін  став  злочинцем  з  усіх  боків  і  навіть  завів  звичку  озиратися по
сторонах, коли виходив з будинку,– чи не стежать.
Одного  разу  вночі,  коли  сусід  Жмикрут  прийшов  позичити  цибулину  і темні
окуляри,  які  йому  були  потрібні,  як уже згадувалося, для здобуття кленового
сиропу  з березових дрів, Маськін все-таки не витримав і запитав Жмикрута, чи не
може  він  порекомендувати  Маськіну  порядну  корову,  згідну давати молоко. На
превеликий  подив  Маськіна,  Жмикрут  одразу  запропонував Маськіну свою корову
Пегаску.  Маськін аж нетямився від захоплення. Просила корова Пегаска недорого і
обіцяла давати молоко щодня.
Через  декілька  днів  корова  Пегаска  приступила  до  роботи і дала ціле відро
молока.  І  з  тих  пір  почав  Маськін отримувати відро молока кожного ранку. І
навіть  доїти  Пегаску  не  було  потреби,  тому  що  вона сама доїлася. Маськін
запропонував  Пегасці  налагодити машинне доїння (за участю Машини Маськіна, яка
в  дитинстві думала, що вона корова, навіть паслася, і з неї до цих пір весь час
щось виливалося в невеликих кількостях– коли масло, а коли і бензин).
Але корова Пегаска ледь не встала на диби…
– Ні! Ні! – зарепетувала вона не своїм голосом. – Ніякого доїння! Я сама!
На цьому Маськін і заспокоївся.
Проблеми  почалися  не  відразу,  але  з  часом  у будинку Маськіна стали щезати
предмети   побуту:   годинник,   іграшки,  парасольки,  кепки,  чашки,  предмети
інтер'єру,  вина  із  льоху Плюшевого Ведмедя, відкривачки, фляжки, запальнички,
цигарки  Лівого  тапочка  Маськіна  і навіть попільнички з недопалками. Особливо
було  образливо,  що  пропала  пельменниця на 52 пельмені, і Плюшевий Ведмідь не
міг  собі  сам  ліпити  пельмені, тому що без пельменниці він їх ліпити не умів.
Маськін  ліпив  пельмені  без  пельменниці,  але  був  дуже  зайнятий і ліпив їх
Плюшевому  Ведмедеві  рідко.  У Плюшевого Ведмедя навіть стала розвиватися легка
пельменна недостатність, яку він лікував варениками.
Маськін  спочатку  подумав на домовика-барабашку Цупика, доброго гнома, троля за
національністю  і  хронічного клептомана, який цупив усе, що погано лежить. Але,
перевіривши  комірку  домовика-барабашки  Цупика,  нічого  там  не виявив, окрім
старих  окулярів  Правого  тапочка.  Одного  разу  пропав термометр Шушутки, той
самий  пісочний  термометр,  який  для  нього винайшов Плюшевий Ведмідь (мовляв,
якщо пісок в нім гарячий– значить, тепло, а якщо холодний –значить,  холодно).  Шушутка, звісно, дуже переживав. Проте незабаром у магазині
секонд-хенд  з'явився  точнісінько  такий  термометр, і Маськін його для Шушутки
купив.  Шушутка  стверджував,  що  це його старий термометр, тому що він закопав
колись у нього монету, а тепер відкопав.
Нарешті  всі таємниці розкрилися, коли одного літнього дня Маськін відправився в
корівник  за  черговим  відром  молока,  але  ні  молока,  ні  корови  Пегаски в
корівнику не знайшов.
На солом'яному ліжку лежала записка, явно написана копитом:
«Лечу я на південь, у теплі краї. 
 Чекайте нескоро, вернусь восени.
 Цілую всіх щиро, сердечно, з любов’ю… 
 Корова Пегаска – Крилата на волі».

Маськін  знав  ще  зі  своїх  відвідин  села,  що  корови зазвичай відлітають на
південь  улітку,  як  і  всі  нормальні відпочиваючі, і тому не дуже здивувався,
проте,  оглянувши  корівник,  Маськін  знайшов  цілу  гору порожніх пляшок з-під
молока.
– Все зрозуміло. – закусив губу Маськін. –Пегаска  сама  молока  не  давала,  а  купувала  в  магазині. А гроші діставала,
продаючи  різні  предмети  побуту з дому Маськіна. Ну не на свою ж зарплату мала
це молоко купувати?
– Ех, шкода, – запечалився Маськін, –чого  ж  вона  мені  не  призналася, що молока не дає? Ми б її і так любили. ( У
Маськіна  корова  вкрала  і  продала термос, який Маськін дуже любив, тому він і
журився).
–Ну  нічого,  корова  повернеться,  я  їй скажу, що ми не сердимося, але щоб вона
більше  речі  з  будинку  магазин  секонд-хенд не здавала. Хай так живе, отримує
коров'ячу зарплату, а молоко і справді можна купувати в магазині.
– Тому-то цю корову тобі Жмикрут і сплавив –що  він,  від  хорошого  життя, ночами кленовий сироп з березових полін видушує?
Мабуть, пустила старого зовсім по світу,– рішуче заявив Лівий тапочок.
– Може, тобі її все-таки вигнати? – невпевнено запитав Маськіна Правий тапочок.
– Ти що – без корови в господарстві не можна! – строго сказав Маськін і мрійливо подивився в синє небо: – І коли ж моя кохана Пегаска з півдня повернеться…


РОЗДІЛ ДВАДЦЯТЬ ДЕВ'ЯТИЙ
МАСЬКІН І ГРАМОФОН

Дідусь  Грамофон,  що  став  згодом  улюбленим  Грамофоном  Маськіна,  зустрівся
Маськіну  під  час  мандрівки  у  дев'ятнадцяте століття, яку він зробив з метою
віднайти  коріння  роду  Маськіна.  Він  якраз складав генеалогічне дерево своєї
сім'ї  і  йому  не вистачало відомостей про деяких родичів. Звичайно, можна було
відправитися  в  архіви,  але Маськін зазвичай чхав від пилу, а крім того, після
стількох  непорозумінь, які відбулися за останні 100-120 років, деякі документи,
швидше  за  все,  загубилися,  а на інших взагалі понаписували якісь нісенітниці
(ох,  і важко доводиться історикам). Маськін, недовго роздумуючи, заліз в машину
часу,  яка  зазвичай  служила  йому пральною машиною і застосовувалася як машина
часу  в  будинку  Маськіна  тільки  в  окремих  випадках, коли у Маськіна тікало
молоко  або  ґрунтовно  підгорав  пиріг.  Тоді Маськін нап'ялював головний убір,
модний   п'ять   хвилин   тому  (мода  на  головні  убори  завжди  міняється  із
запаморочливою  швидкістю),  і відправлявся в минуле, щоб вчасно вимкнути молоко
або  дістати  з  печі пиріг. Ви скажете, що це не зовсім правда, тому що іноді в
будинку  Маськіна  молоко  збігало  і  гасало  по  кімнатах, полохаючи і лякаючи
оберемкових  котів.  Це  так,  але  відбувалося  це не тому, що Маськін не хотів
зайвий  раз  користуватися  машиною  часу,  а  тому,  що молоку треба іноді дати
побігати, а то воно застоїться і захворіє на ожиріння.
Пральну  машину  в машину часу Маськіну переробив сам високоповажний Ейнштейник.
Якось  дня,  вийшовши  із  запою,  бо  у  нього закінчилася настоянка на швидких
нейтронах,  він  ще раз обдумав парадокс Ейнштейника-Маськіна, згідно з яким, як
ви  пам'ятаєте,  колір  поштової скриньки впливав на якість отримуваних поштових
відправлень.  Ейнштейник  вирішив  особисто  зустріти Маськіна, щоб обговорити з
ним останні проблеми квантового поштарства.
Маськін  поділився  з  колегою Ейнштейником своїм практичним спостереженням з-за
кущів  за своєю Поштовою Скринькою, яке вирішувало парадокс Ейнштейника-Маськіна
витонченим  і  справді ейнштейнівським чином. Як ви пам'ятаєте, Поштова Скринька
вихоплювала  з  сумки  листоноші  Благовістика  найвеселіші листівки і одразу їх
ковтала. Ейнштейник сміявся до сліз! Як же це він сам не здогадався!
– Es ist einfach! Es ist einfach!  – повторював він по-німецьки і втирав сльози,заходячись од сміху. – Мені треба було самому поставити такий Das Gedankenexperiment!
Ейнштейнику   Маськін  дуже  сподобався  своїм  практичним  розумом  і  яблучним
штруделем.  Маськін  поскаржився  Ейнштейнику,  що  він так часто буває зайнятий
господарством,  що  у  нього  штрудель  пригорає і молоко тікає. Тоді Ейнштейник
подумав-подумав,  подивився  на  Маськіна  своїм знаменитим хитреньким поглядом,
сьорбнув  ще  чудового  бочкового  медового  коричневого  пива з льоху Плюшевого
Ведмедя і махнув рукою:
– Гаразд, так і бути, перероблю твою пральну машину в машину часу.
Маськін  і  сам  використовував  пральну машину, як машину часу, але в основному
для  подорожей у майбутнє. Бувало, залізе в пральну машину в 12:30, а вилізе, то
на  годиннику  вже 12:35. Отже Маськін сказав дякую, мовляв, і ми не ликом шиті.
Але  Ейнштейник  не  угамовувався.  Він  попідкручував  якісь  гайки,  настромив
довкола ліхтариків і ручних годинників–і  врешті-решт  модернізував  пральну  машину  в  справжню машину часу із заднім
ходом,  яка  могла  їздити  назад,  тобто  в  минуле.  Отже, цього разу, завдяки
модифікаціям   Ейнштейника,   Маськін   відправився  в  дев'ятнадцяте  століття,
заздалегідь  надівши  відповідний  тому часу головний убір. Оскільки машина була
одномісною,  Маськін  з  собою,  окрім  тапочків,  нікого  не взяв, та й не став
нікому  говорити, що відлучається так далеко назад в минуле, тому що повернутися
планував  у  сьогодення  практично  в  момент від'їзду, так, щоб усім домочадцям
Маськіного дому не треба було турбуватися, що обід цього дня припізниться.
Дев'ятнадцяте   століття  було  статечним  і  неквапливим.  Ще  відчувався  шарм
загниваючого  феодалізму  і  аристократичності.  Маськін відвідав усіх родичів і
навіть з'їздив до зовсім вже далекого предка у Лондон.

У  Лондоні  дев'ятнадцятого століття Маськін розшукав того, кого треба, розпитав
його  про  все (цей предок, виявляється, теж жив натуральним господарством), все
акуратно  записав,  і  вже  мимохідь  посварився з Карликом Марликом, що невдало
підвернувся під руку,–мовляв,  через  його  примарні  комуністичні  витребеньки,  в  майбутньому жодна
корова  молоко  давати не погоджується, і вже зовсім було зібрався назад додому,
в  майбутнє, як раптом почув чудову музику, яка звучала з позолоченої труби тоді
ще   молоденького   Грамофона,   що   проживав  у  Карлика  Марлика.  Бідненький
романтичний  Грамофон  страждав, бо Карлик Марлик його замучив, крутячи зранку й
до   вечора   «Інтернаціонал»,   а   коли   Грамофон  не  витримував  і  починав
перебріхувати слова, боляче смикав його за ручку і плював у позолочену трубу.

– Ми свій, ми новий гній влаштуєм
Хто був ніким, той став зовсім…–безбожно  перебріхував  Грамофон,  крутячи  одну  і  ту ж пластинку вже тридцять
третій раз підряд.
– Ах ти, контрреволюція, – накидався з кулаками на нещасний Грамофон корифей народних бунтів.
А  одного  разу  Грамофон був жахливо наляканий привидом комунізму, який бродити
по  Європі не бажав, а засів у туалеті Карлика Марлика. Грамофон хотів було піти
вимити  трубу  після  всім  відомого  до  нього ставлення господаря, а в туалеті
сидить  привид  комунізму  і  плаче. Грамофон того дня твердо вирішив, що нічого
хорошого  з  цього  привида  не  вийде,  тому  став  перебріхувати-перекручувати
«Інтернаціонал»  вже навмисно, намагаючись натякнути волохатому господареві, чим
справа  пахне. Але куди там, Карлик Марлик тільки скаженів, тому Грамофон його і
прозвав «Скажений Мавр».
Маськін,  зустрівшись  з  Грамофоном, підтвердив його найсумніші побоювання щодо
майбутнього,  а  ось  Карлик  Марлик не став слухати Маськіна, а запустив унього
своїм  правим драним черевиком, чим здобув вічну шану і обожнювання Лівого тапка
Маськіна, який і задля цього корифея ладен був душу продати.
Маськін  запропонував  Грамофону  тікати  з  ним  у  майбутнє,  і  той  вже було
погодився,  однак  виявилося,  що  Грамофон  з  трубою у машину часу Маськіна не
влізав, а без труби він їхати відмовлявся.
Тоді  Маськін  запропонував Грамофону добиратися своїм ходом і написав йому свій
телефон,  щоб  він  через  150  років  подзвонив  Маськіну, якщо доживе. Маськін
зворушливо попрощався з молоденьким Грамофоном, і вони розлучилися–Маськін,  пустивши  сльозу,  а  Грамофон,  видавши  надривний  звук,  як  символ
смутку-розлуки.
І  що  ви  думаєте,  якось,  уже в наш час, до Маськіна подзвонили, і в трубці з
чарівливим   потріскуванням   зазвучав  знайомий  хрипкуватий  голос  Маськіного
Грамофона.  Маськін  знову розплакався і поїхав за Грамофоном, щоб нарешті узяти
його до себе жити.

Грамофон  добирався  до  часу  Маськіна  150 років. Багато він побачив на своєму
шляху.  Від  Карлика  Марлика  його скоро забрав судовий пристав за борги, потім
він  попрацював у Шерлока Холмса, який по відбитках пальців на позолоченій трубі
Грамофона  визначив,  що  його відвідував Маськін, але не був упевнений, було це
вже  або  ще  тільки  буде,  тому  що відбитки пальців були такими, які зазвичай
залишають представники прийдешніх поколінь,–тобто  відбиток  чіткий,  але  в  картотеці  ще  не числиться. Загалом, протягом
довгого  часу  до  Грамофона ставилися непогано, тільки двічі прострелили золоту
трубу:  під час однієї революції і під час першої світової війни. Під час другої
світової  Грамофон  відсиджувався  в  Аргентині,  і  тому  йому  не дісталося на
горіхи.  Траплялося,  звичайно,  що  анархічно  настроєні  аргентинці струшували
попіл  в  його золоту трубу, і діймали до живого своїм аргентинським танго, але,
порівняно  з  «Інтернаціоналом»  Карлика Марлика, це було нісенітницею. Загалом,
добрався  Грамофон  до  Маськіного часу цілим-цілісіньким і, на загальний подив,
досить  пристойно  крутив пластинки. Маськін відразу затягнув Грамофон на пікнік
і  пригощав  його  малиновим  варенням,  а всі домочадці Маськіна відразу почали
обожнювати дідуся Грамофона. Вони його сталі навіть звати Грамусь,–від  пестливого  імені  «дідусь  Грамофон».  Маськін  був дуже радий, що Грамусь
дотягнув  до  Маськіного часу крізь усі буремні і сторичні лихоліття. Ось на які
подвиги  спроможна  справжня  дружба,  як  це трапилося з Маськіним і Грамофоном
Маськіна.


РОЗДІЛ ТРИДЦЯТИЙ
МАСЬКІН І КУЛЬТУРНІ ВІДМІННОСТІ

Незрозуміло,  що  вважати  культурними  відмінностями,  а  що  вважати відвертою
підлотою  і  хамством.  Маськін пожив у багатьох країнах до того, як поселився в
будинку  Маськіна  в  Західній  Божевільні,  та побачив різні звичаї і традиції.
Звичайно,  люди живуть по-різному, деякі з них настільки оригінальні, що взагалі
ні  на  кого  не  схожі.  Але у тому якраз і справа, що коли говориш про народ в
цілому–це  все  лишень  теорія,  а  от  коли  у  тебе  перед носом один його конкретний
представник–то  невідоме,  як  поводитися,  незрозуміло  які  там у нього культурні цінності
бубнявіють–дивися,   аби  не  придушити.  Менше  з  цим,  намучив  Маськін  зі  всіма  цими
культурними відмінностями. Бувало, гляне: людина–запеклий  нахаба  і  сволота,  а йому оточуючі пояснюють: та що ви, це зовсім не
так,  це  просто  у  вас,  Маськіне,  з  ним  культурні  відмінності,  от  вам і
ввижається,  що  він  нахаба  і сволота, а по-справжньому, за місцевими мірками,
цілком  пристойна  людина. Ну добре, добре, хіба що трішки-трішечки нахабніший і
сволотніший від норми, але у нас це цілком прийнято і навіть заохочується.
У    Маськіна   від   такого   калейдоскопу   культурних   відмінностей   навіть
запаморочилося  в  голові,  і  він  обхопив  її  обома  руками,  щоб  цілком  не
відвалилася… Хоча цього ніхто з оточуючих не помітив би–усі  б  вирішили,  що  у  Маськіна  це  така  культурна  відмінність, періодично
втрачати  голову.  Та,  незважаючи на прикрі обставини, Маськін вирішив дійти до
суті  і розібратися з цими культурними відмінностями, а то в одній країні красти
недобре, але крадуть, в іншій– добре, і теж крадуть, а в третій –красти  можна, але ніхто не краде, тому що злодій у злодія давно палицю вкрав, а
без  палиці  крадіжка  вже  не така, якась нетрадиційна без палиці виходить. Ось
знову  у  Маськіна  хтось  щось  потягнув, і він не знав, погано поступили з ним
цього разу чи це просто культурні відмінності й на це не треба звертати увагу. Так  Маськін  мучився,  мучився  і  поїхав в місто Космополітинськ, де проживала
пані  на  ім'я  Культурні  Відмінності,  щоб  все  у  неї  детально  на  місці і
з'ясувати.  Маськін  із  собою  узяв  знову  тільки тапочки, тому що інші жителі
Маськіного дому їхати в Космополітинськ не хотіли.
Прибувши  на місце, Маськін довго шукав потрібну адресу, тому що номери будинків
писалися  то  арабськими,  а то римськими цифрами, назви вулиць були написані то
на псевдокитайській (це коли начебто ієрогліфи–а  сенсу  ніякого,  просто  так красуються), а то і на древньокукурікській (мові
древніх бойових півнів).
Нарешті  Маськін  знайшов  адрес за допомогою свого Правого тапочка, який вільно
говорив  на  фені,  як і багато несправедливо репресованих, і таким чином швидко
знайшов  дорогу,  тому  що  феня  в наші часи зарекомендувала себе як міжнародна
мова.
Мадам  Культурні  Відмінності  зустріла  Маськіна  прихильно,  нібито  очікувала
зустрічі  з ним. Виглядала вона особою неврівноваженою, оскільки, не зважаючи на
худобу,  різні  виступи  її буйного організму порушували рівновагу при ходьбі, і
тому   вона  пересувалася,  користуючись  нанайськими  лижами,  навіть  в  межах
квартири.  На  голові  у  неї  красувалася  китайська  червона  шапочка з довгою
кіскою,  загорнута  вона  була  в  розкішний  японський  халат,  надітий  поверх
російської  тілогрійки,  а  на  ногах у неї були техаські чобітки зі шпорами, до
яких вже й кріпилися нанайські лижі.


Маськін  уважно  оглянув  мадам Культурні Відмінність і забарився, не знаючи, як
привітатися.
– Шалом, – скромно сказала мадам і поцілувала Маськіна за російською традицією три рази.
– Салам-алейкум, – чомусь відповів Маськін і вмостився на дивані.
– Я розумію, у вас до мене справа? –запитала  мадам  Культурні  Відмінності,  наливаючи  Маськіну склянку російської
горілки,  розведеної  шабатним вином. Маськін пити не став, але тапочки Маськіна
прийняли за милу душу і попросили налити ще.
– У мене до вас, поважана мадам Культурні Відмінності, – сказав Маськін, –у  мене  до  вас питання. Я, звичайно, дуже поважаю всякі культурні відмінності,
але  мені  часто незрозуміло, справа в культурних відмінностях, чи людина дійсно
сволота.  Від  цього  у  мене голова вже йде кругом. Чи немає у вас якого-небудь
вірного  визначника,  що  відрізняє  культурні відмінності від простого рядового
сволотства?
– А що конкретного з вами сталося? Мені без прикладу важко буде вирішити, –запитала   мадам  Культурні  Відмінності  і  затягнулася  величезною  гаванською
сигарою, зробленою в Нідерландах.
–Ну,  ось  мене  недавно  обікрали, майже по світу пустили, а потім сказали, що я
сам дурень, і що це все через культурні відмінності,– признався Маськін і спохмурнів.
– І багато вкрали? – по-діловому уточнила мадам Культурні Відмінності.
– Практично все, що могли винести.
– Ну, вони сказали до побачення? – запитала мадам Культурні Відмінності.
– Так, – відповів Маськін.
– Це означає, що вони культурні, – відзначила мадам Культурні Відмінності і поцікавилася: –А  як  конкретно  попрощалися?  Ви  відтворіть дослівно і бажано на тій мові, на
якій ці слова були сказані.
– Здається: «It has been nice knowing you»1, – пригадав Маськін, напружившись.
– А ви що відповіли на це? – зацікавилася мадам Культурні Відмінності.
– Здається: «Та пішов ти!» – відразу пригадав Маськін.
– Ну, ось бачите, наявні культурні відмінності, – винесла присуд мадам Культурні Відмінності. – Ось якби ви відповіли «Go f. yourself»2, – то ніяких відмінностей не було би.
­­­­­­­­­­­­­–А!  Тобто  річ  не  в  тому,  що  люди  роблять, а річ у тому, що вони при цьому
говорять!– здогадався Маськін.
– Звичайно, – схвалила здогад Маськіна мадам Культурні Відмінності.
–Тобто,  якби  я  йому правильно відповів, він би засоромився, повернувся назад і
став би порядною людиною?– у голосі Маськіна забриніла надія.
–Ні,  звичайно,  просто  у  такому  разі  культурних  відмінностей не було б, а в
ситуації, описаній вами, культурні відмінності наявні.
_________________
? It has been nice knowing you – Було прякби тоємно вас знати (англ.)
2 Go f… yourself – нецензурний еквівалент російського виразу: «Та пішов ти…» (англ.)
–Чи  не  здається  вам, високоповажана мадам Культурні Відмінності, що багато хто
просто   прикривається   цими   горезвісними  «культурними  відмінностями»,  щоб
пакостити  і  паскудити  безкарно,  та  ще  при  цьому  залишатися в білому, ми,
мовляв,  не  винні, що у всяких там Маськіних було інше дитинство, і вони ходили
на горщик з етикеткою, написаною на іншій мові?– уточнив Маськін.
– Ну, не без цього, не без цього. – призналася мадам Культурні Відмінності. –Але  ви,  Маськін,  повинні  ще  радіти,  тому  що  в  деяких  місцях  культурні
відмінності    сягають    такої   напруженості,   що   вас   могли   б   узагалі
з'їсти-злопати-схавати…  Я  знала  одне  таке  плем'я.  Хочете, познайомлю? Дуже
ввічливі людоїди. Думаю, серед них знайдуться і Маськоїди.
– А тапкоїдів серед них немає? –затурбувався  Лівий  тапочок,  для  якого  соціальні  реформи  були справою його
життя, і він не міг дозволити себе з'їсти, не довівши справу життя до кінця.
– Тапкоїди? – задумалася мадам Культурні Відмінності. – Не знаю, я запитаю.
– Ага, – здогадався Маськін, –просто  в  світі  нічого  не  змінилося,  всі  один  одного їдять, але при цьому
користуються культурними виразами!
– Зрозуміло – у цьому і полягає прогрес цивілізації, – точився медом і патокою голос мадам. –Взагалі  немає  нічого шкідливішого, ніж вважати, що в світі щось змінюється. На
це  всі  простачки  завжди  і  купляються, мовляв, нині не ті часи, тепер уже не
з'їдять посеред білого дня, і шусть на вулицю– стриб-скік-поскік –а  там  їх  гам-гам  і  нема. Строщили…Часи не міняються, міняються фрази, якими
задобряють ті або інші дії.
– Отже культурні відмінності придумані ідіотами для ідіотів? – у Маськіна остаточно розвиднилося в голові.
– Нарешті! –неабияк  зраділа мадам Культурні Відмінності, нібито довго підводила Маськіна до
цієї  думки, хоча й сама здивувалася такій думці і вирішила наприкінці гарненько
все  обдумати.  Обдумати,  правда,  цю  думку  так  і  не вдалося, тому що після
відвідин  Маськіна  мадам  Культурні  Відмінності  відправилася  в перукарню, де
разом залишками волосся у неї випадково відрізали і цю думку.
Так,  знаєте,  буває:  прийдеш  у  перукарню  подумати  (де  ще, як не в кріслі,
мружачись,  аби  волосся не потрапило в очі, можна гарненько сконцентруватися на
якійсь  мудрій  думці),  а  перукарка-балаболка  такого набазікає, що виходиш не
тільки  без  волосся,  але  і  без  цінних  думок,  які  могли  б  розвинутися і
процвітати, якби не це пустомельство.
І чому перукарі в Західній Божевільні такі балакучі? «Культурні відмінності» –звично скажете. Та ні, це чистої води ідіотизм. Так-так, ідіотизм чистої води!

Минають роки, покоління, століття
Цивілізацій згнивають суцвіття,
Нові приходять культурні уми –
Та, врешті, ніколи не змінюємсь ми.
Людство давно уже стало на ноги:
Правила, норми, закони, вимоги,
Усмішечки, маски, ввічливі міни,
Фрази привітні – культурні відміни.
Вже назбирали стоси, вагони
Відмазок культурних – всуціль перегони.
За словом облесним оскал хижака,
Прихована заздрість, отрута їдка,
Злоба людоїда, сльоза крокодила –
Він вас проковтне і без мила, і з милом…
Культурні відмінності – дама-омана,
Підлість прикриє не згірш од шамана.
Голівку закрутить, дурничок натрусить,
Пригріє, погладить – а потім укусить,
Понищить, потрощить усі ідеали.
Бо треба, щоби їй усі довіряли.
Міняйте не фрази – оманливі шати –
Учіться по-справжньому інших прощати,
Любити, дружити, сміятись, радіти
Людину у собі щомиті творити.









РОЗДІЛ ТРИДЦЯТЬ ПЕРШИЙ
       МАСЬКІН І ФРАУ ДОЙЧЛЕНД

Маськін  любив  слухати  радіо  і  якось  почув,  що в його містечко приїжджає з
візитом  фрау  ДойЧленд.  З  цього приводу жителі міста вирішили залатати яму на
дорозі, котра там зухвало щирилася з минулої зими.
Маськін  одразу  запитав у Лівого тапочка, що йому відомо про цю чудову особу, і
Лівий  тапочок  все про неї розповів Маськіну, тому що, не зважаючи на свої ліві
погляди,  німців  дуже поважав, відрізнявся обізнаністю у марксистських джерелах
в  оригіналі  і  пишався  своїм  особистим знайомством з Карликом Марликом, який
ліве  взуття  поважав,  і хоч був не зовсім німцем, але асоціювався в свідомості
Лівого  тапочка  як  німецький  лідер  всіх лівих тапків Землі, а лідерові можна
пробачити  будь-який  акцент,  навіть  німецький.  Крім  того, знання різних мов
дозволяє   грати   словами   відразу  на  декількох  говірках.  Ось,  наприклад,
по-німецьки  Das Kapital («Капітал») вимовляється «Даш, капітал». Мовляв, даш...
натяк  розумієте?  Ні? Ну, шош. Вам і не обов'язково. Ну гаразд, поясню. Взагалі
Карлик  Марлик  хотів  помилково назвати свою працю Die Kapitalien (якщо потайки
перекласти з суміші англійської і німецької, то вийде: «Умріть, капітали!»)1.  Тому  Карлику  Марлику і довелося рівно півжиття провести в Англії, оскільки,
напевно,  там  краще  розуміли  його  англо-німецький  гумор, просто на нього не
зважаючи.  Мовляв,  копошиться бородань у Британській бібліотеці, і гаразд: хати
не  пересидить.  А  ось  на  батьківщині, у Німеччині, його не розуміли, хоча не
помічати  не  могли… Раді були б не помічати, та дзуськи, не той калібр. Крупний
занадто,  щоби  не  помітити.  А Карлик Марлик, бувало, від свого фурункульозу в
Лондоні  страждає  і  цідить  крізь  зуби: «Я вам всім ще покажу! Дорого вам мій
фурункульоз  обійдеться!»  І ви знаєте, дійсно дорого обійшовся, тому не можу не
погодитися,  що  вчення  Марлика  правильне,  тому  що  воно  вірне. Ну як проти
фурункульозу  посперечаєшся?  Взагалі  хвороби  великих  людей дорого обходяться
людству.  Це все лікарі винні. Вони, костоправи-костоломи, ніяк підлікувати усіх
кого  треба  не  можуть.  А  великі  люди  тут  ні при чому. Ну що ви там можете
накерувати,  коли  у  вас  гостра параноя, закріплена хронічним запором? Або, ще
гірше, сифіліс мозку, підсилений революційними позивами!
Я  вимагаю зняти зі всіх лідерів держав відповідальність за все, ними вчинене, і
повністю перекласти її на костоправів-лікарів. Я це серйозно.
_____________
? Гра слів: слово Die – по?німецьки просто артикль множини, а по?англійськи означає «Умри!».
Отже,  Лівий тапочок Маськіна почав свою розповідь, за наведення якої ви повинні
нас  пробачити,  тому  що, як ви уже знаєте з попередніх розділів, Лівий тапочок
Маськіна  не  відзначався стриманістю у виразах і добропорядністю у помислах. Ви
скажете–брехня,  просто  кожного  разу,  коли автор хоче висловити якусь непристойність,
тоді  й кличе Лівий тапочок, а той за автором бездумно все і повторює. Ні, це не
так.  Ну  ось, дивіться. Я зараз піду на кухню, а Лівий тапочок вам усе без моїх
підказок  розповість.  Тоді повірите в самостійність моїх героїв і в те, що я за
них не відповідаю? Все-все, я пішов, а ви слухайте. Потім мені розповісте.
– Фрау ДойЧленд, – неквапливо почав свою розповідь Лівий тапочок, –пишалася  своєю  схильністю  всьому  давати  лад.  Вона  вважала, що всі навколо
тільки  й  знають,  що смітити, розкидати, поганити, пакостити і виробляти всякі
недоладності.  Вона  ж  завжди  носила  бездоганно  білий  фартух і не допускала
ніяких відхилень відраз-і-назавждизаведеного  порядку.  Взагалі,  в  природі  важко  було  знайти  щось охайніше і
дисциплінованіше,  ніж  фрау ДойЧленд. Узяти ось, наприклад, сонце. Ніби світить
щодня.  Так?  А  також  недостатньо  пунктуально.  То зійде в 4:45 ранку, а то в
5:10.  Ну і як після цього на сонце можна покладатися? А місяць, який узагалі ні
в  які  ворота  не  лізе.  Фрау  ДойЧленд особисто обстежувала його в телескоп і
знайшла  стільки  запорошених  нерівностей  і подряпин, не кажучи вже про те, що
цей  пакосний  місяць, уявіть собі, завів огидну звичку з'являтися наполовину, а
то  і  зовсім  ховатися.  Таке  собі  публічне обрізання кожного місяця на огляд
всього  чесного  людства…  Гіршого  вияву  сіоністської  змови  і не знайдеш. Ви
погляньте  тільки  на  небо!  Але  особливо  багато  претензій  до  місяця  фрау
ДойЧленд, як не дивно, мала тоді, коли місяць з’являвся  поважно-повним. Так буває, що образишся на якогось обрізаного, і потім,
коли  вже  до  нього  нема  за  що  прискіпатися,  все  одно  до  чогось матимеш
претензії.  Повний  місяць  вона навіть намагалася підмести, але мітла виявилася
закороткою,   що   теж,   звичайно,   означало  непорядок!  Якщо  ти  такий  уже
запорошений,  то  навіщо  висиш  так високо? Неподобство! А вже кому-кому, як не
фрау  ДойЧленд,  знати,  як  вішати! У цій справі вона була майстер екстра-клас!
Бувало, розвісить портрети по стіночках будинку–висять   рівнесенько,   як   по   шнурочку,   не  прискіпаєшся.  Ось  така  була
спеціаліст-очка. Ой, перепрошую, спеціалісточка…
У  часи  молодості,  завдяки  тому,  що фрау ДойЧленд була така досконала, а всі
інші навколо були так собі–сіра  маса,  вона  уявила, що набагато краща за інших, що походить від особливої
вищої  стародавньої раси дойчленів, тобто дойчлендів, не тих дикунів, що дістали
всю  Європу  ще  у  далекі  часи,  а від ін-дой-членд-ської раси, назв є багато:
придумуй  донесхочу! Вона навіть вирішила всі інші раси винищити дустом, але її,
хоча  з  деяким  запізненням, переконали товариші, які вважали, що справа зовсім
не  в  расі,  а  справа  в соціальному походженні, і вона, необхідне відсидівши,
вийшла  на  свободу, хоча й у зім'ятому, проте бездоганно білому фартушку, так і
не позбувшись, загалом, своїх переконань.
   Досконалість,
                                         бездоганність,
                                               чистота і лад.
                                  Хто посміє
                                          тут розводити
                                                  бардак?
Фрау ДойЧленд
        день і ніч –
               все на посту,
Безперервно 
       буде   нам 
               наводити красу.
ПРИСПІВ:
Пісню заспіваю
Вам свою, 
Якщо треба,
Приспів повторю: 
У всьому порядок
Завжди-назавжди!
Якщо хтось порушить,
То звісно – жиди.
Білосніжний
          бездоганний  
                  фартушок.
Щоб по струнці, 
          все висіло –
                    вішачок.
Мітлу в руки –
          все навколо 
                    підмести,
Бо й на Місяці
          немає
                   чистоти.
Всюди змови,
         різні раси –
                   ґвалт, біда.
Нам потрібна
          чиста раса,
                  наднова!
Замітаю,
           витираю пил,
               перероблю всіх
                      на свій копил.
Дивно  тільки, що фрау ДойЧленд насправді походила з дуже дикої сім'ї, яка в той
час,  як  недосконало-неохайні раси будували піраміди і храми, пленталася лісами
і  полями,  займалася  розбоєм і всім залила сала за шкуру ще в ті давні римські
часи. Та, як мовиться, що було–те  загуло.  Тепер фрау ДойЧленд була чистьохою і взагалі стояла на вищому щаблі
культури,  з  якого,  якщо  вже  оступишся,  то  гепнеш прямісінько вниз у нетрі
дикунства-варварства.  Щоби не впасти знову вниз, фрау ДойЧленд стала обмежувати
себе  в  дозі  шнапсу  і  не  дозволяла  собі  мочитися стоячи, хоча їй так було
зручніше з надлюдських міркувань, бо мочитися сидячи–прояв  слабкості  і безвольності. Ну, що поробиш, на які тільки жертви не підеш,
щоб все-таки зберегти людство у повному асортименті. «Гаразд– нехайль  живе», –сказала  фрау  ДойЧленд  і вирішила свій ідеологічний запал направити в запал по
прибиранню пилюки.
Так  важко  доводилося  себе  долати вже немолодій фрау ДойЧленд, можна сказати,
переступати  через  себе,  наступати  на  горло  своїй  власній пісні… Зате фрау
ДойЧленд  стали  приймати  в  суспільстві, забули про її старі справи, її рідний
син навіть став папою римським, хоча по-молодості теж бешкетував з матусею.
Лівий  тапочок  Маськіна  закінчив  свою  правдиву  розповідь,  а я повернувся з
кухні.  Ну,  і  що  він вам набалакав? Я бачу у вас на щоках виступив нездоровий
рум'янець.  Ну-ну,  дайте-но мені прочитати. Так, так, так… Ага… Прочитав… Ну що
ж,  я  би витер, але ви, я вже бачу, прочитали, і якщо вирішите, скаржитиметеся.
Отже, я залишу. А то–пиши,  витирай,  а  знаєте,  як  в  Африці  паперу бракує? Ні, не писати. Ні, не
читати.  Просто  не  вистачає  папір.  Я  расист?  Аж  ніяк.  Я був на кухні. Ви
скаржитиметеся  Папі?  Будь  ласка,  скаржтеся…  Розумієте,  щоби  від  римської
католицької  відлучити, треба спочатку до неї прилучити... Я не люблю католиків?
Я  не  люблю німців? Та ви що, збожеволіли, читачу? Та всіх я люблю. У мене друг
дитинства–католик,  чернець. Що означає «особисті знайомства не мають значення»? Слухайте,
ви  взагалі  звідки  узялися,  мій  любий  читачу?  І  як ви до тридцять першого
розділу  з такою підозрілістю дійшли? Ах, по службі треба? Ну, тоді заспокойтеся
і слухайте уважно далі.
Фрау  ДойЧленд  прибула в місто, поряд з яким проживав Маськін, з метою рутинної
інспекції,  котрі  вона  вчиняла  в будинках усіх жителів Землі. У неї було таке
доручення,  яке  вона сама собі доручила. Мовляв, якщо не можна боротися зі всім
людством,  то  хоча  би з брудом і безладом, які воно виробляє. Людство зраділо,
зітхнуло  на  повні  груди,  а  фрау  ДойЧленд для вигляду потупила очиці, голос
підсолодила:  мовляв,  соромиться  за  минулі  справи.  А  людство  ж наївне, як
рожевий бантик,– йому кульку повітряну показали, він і розв'язався…
Тому  ніхто  не  здивувався, коли одного ранку на порозі дому Маськіна з'явилася
вона–фрау  ДойЧленд власною персоною. Маськін спеціально нічого прибирати не став. Не
любив  він,  знаєте,  показухи.  Фрау  ДойЧленд  не  стала тоді будинок Маськіна
критикувати,  а  делікатно  сіла на краєчок стільця перепочити. Мовляв, все одно
без  толку,  Маськіних  не  переробиш  «по  образу  і  подобію»…  Такі  вже вони
недороблені, що і братися переробляти нема чого.
Розмова фрау ДойЧленд з Маськіним була дуже пристойною –про  те,  як робити пиріг з яблуками, про те, чи треба додавати палену горілку в
сосиски  з  капустою,  чи  це  не  обов'язково, але фрау ДойЧленд весь час якось
дивно посміхалася, і тому Маськін ніяковів.__________________
2Папа   римський   Бенедикт  XVI  в  юності  був  членом  нацистської  молодіжної
организації «Гітлерюгенд».

Так  буває,  коли зайде в автобус людина з пістолетом в кобурі. На вигляд людина
начебто  нормальна.  І  дозвіл  на  носіння  зброї  у  неї  напевно в порядку, і
стріляти  він явно не збирається. Але інстинктивно якось так не випускаєш з поля
зору  пістолет  і  мимоволі  починаєш  підлабузнюватися. Так уже влаштована наша
масячкова суть.
Не любимо ми вогнепальної зброї…Не любимо. І крапка.



РОЗДІЛ ТРИДЦЯТЬ ДРУГИЙ
МАСЬКІН І СЕНЬЙОР КАПУЧИНКА

Гондола  неквапно  мережила води глибокого каналу. Мимо пропливали вкриті цвіллю
будинки  древньої Венеції. Іноді з човнів, котрі пливли на зустріч, чувся гучний
спів.
Маськін  плив  на  зустріч  з  синьйором  Капучинкою, батьком італійської мафії.
Тапочки  Маськіна принишкли і намагалися не привертати нічиєї уваги. Вони знали,
що   синьйор  Капучинка  ставиться  з  підозрою  до  всього,  що  себе  поводить
демонстративно,  і днями прострелив свою нову ліву туфлю за те, що та спробувала
натерти  йому  мозоля.  Взуття  з діркою, нехай навіть нове, самі розумієте, річ
нікчемна,  а  тапочки  хотіли бути корисними, тому що Маськіна любили і у всьому
йому допомагали.
Правий  тапочок старанно гортав тапко-італійський розмовник і бурмотів: «Ськузі!
Бонджорно!  Престо!»,  а  Лівий  тапочок  чистив  секретну тапкову хлопавку, яка
служила у тапочок замість револьвера. Усяке буває: береженого Бог береже…
Маськін  був спокійний. Після вдалого завершення історії з Рибою 007, про яку ми
вам  детально  розповіли,  Маськін  повірив  у  власні  сили  і сьогодні вирішив
зробити новий подвиг розвідника–викрасти  піцу  у  самого  синьйора  Капучинки.  Синьйора Піца була заручницею у
синьйора  Капучинки  вже  багато  років,  і  він  постійно погрожував її з'їсти.
Маськін  хотів  випустити синьйору Піцу на свободу, хай, мовляв, літає, як птах.
Адже  піци відрізняються від легкокрилих птиць усього на одну дві букви, і я вас
запевняю,  що  літають  навіть  краще. Тому що важка буква «т» не тягне їх униз,
зате  легка додаткова «ц», навпаки, додає легкості. Деякі наївні особи вважають,
що   їм   пощастило   спостерігати  в  небі  літаючі  тарілки.  Повірте,  що  це
нісенітниця. Кожного разу, коли ви чуєте таке повідомлення, знайте,– це вони бачили літаючі піци.
Синьйор  Капучинка знав про наміри Маськіна, тому що Маськін їх і не приховував.
Напередодні  поїздки  Маськін  подзвонив  синьйорові  Капучинці  з  аеропорту  і
домовився  про  зустріч,  сказавши,  що  викрадатиме синьйору Піцу. Це був такий
обманний  маневр.  Синьйор  Капучинка давно стикався з розвідслужбами і знав, що
вони  ніколи  не  скажуть  те,  що  насправді  збираються  зробити,  тому  й  не
запідозрив,  що  Маськін  дійсно збирається викрасти Піцу, інакше навіщо Маськін
йому  все  розповів?  Чесність  і  відвертість  іноді  є  найсильнішим  обманом.
Зарубайте добре це собі на носі!

Синьйор  Капучинка  думав,  що Маськін їде розслідувати пропажу своєї глобальної
макаронини,  яку,  як ви пам'ятаєте, з'їв Плюшевий Ведмідь, і Маськін вирішив не
оприлюднювати  цей  інцидент,  зам'явши  його  як  сімейну справу, але преса все
звалила  на  італійську  мафію,  і  мафія  вже  і сама завагалася, чи не вона цю
макаронину  стибрила.  Чому  стибрила?  Тому що на берегах Тибру так називається
дія,  що  є  незаконним відбиранням законної власності без застосування законної
зброї, ношеної беззаконно…
Взагалі  вплив  преси  на  людські  уми  колосальний. Коли ви читаєте про себе в
газетах,  через  деякий  час  ви  вже  і  забуваєте,  як  воно насправді було, і
пам'ятаєте  тільки  ту  версію,  яку  подали  про  вас  у пресі. Чудовий приклад
суспільної свідомості. От у деяких мурашок є таке суспільний процес травлення–те,  що  один, поївши, виділяє, інший за ним доїдає і, виділивши, дає можливість
третьому   вже   доїсти  остаточно.  Не  плутайте  це  з  системою  громадського
харчування,  де  споживання  виділеного  йде  не  по  ланцюжку,  як у мурашок, а
одночасно  паралельним  чином.  Так  от,  суспільна  свідомість  нагадує  більше
суспільний процес травлення мурашок. Один виділив, інший доїв.
Отже,  синьйор  Капучинка  був  цілком  готовий  до  зустрічі  з  Маськіним. Він
замаскувався  під  гондольєра  і  вже  дві  години  возив  Маськіна  з тапочками
каналами   Венеції,   намагаючись  таким  чином  фінансово  підірвати  Маськіна,
оскільки  гондольєрство є ручною роботою і вартує стільки ж, як політ на Місяць.
Не  вірите? Добре-добре, ви знову за своє. Давайте порахуємо. Скажімо, приватний
політ  на  Місяць  коштуватиме  100  мільйонів  доларів.  Проїхавши  по  каналу,
завдовжки  в  кілометр,  ви платите гондольєрові, ну, скажімо, 100 доларів (хоча
вам  заморочать  голову  і  візьмуть  більше).  Відстань  до  Місяця  384 тисячі
кілометрів,  і  ще  стільки  ж  назад.  Разом  768  тисяч кілометрів по $ 100 за
кілометр–виходить  76  мільйонів  800  тисяч.  Дешевше?  А на чай? Ну добре, добре… У вас
залишиться  здачі мільйонів десять, то ви думаєте, вам її віддадуть? Значить, ви
не були у Венеції.
Якщо  ще  на гондолі до Місяця туди-сюди, то не надумайтеся пливти на гондолі до
зірки  Проксіми  в сузір'ї Центавра. Вона хоч і найближча до Землі зірка, але на
гондолі  подорож  тільки в один кінець обійдеться більше, ніж у три квадрильйони
доларів:
$ 3, 991, 227, 750, 000, 000
Так,  так,  саме  доларів, а не лір! У лірах це було б не дивно, тому що в лірах
всі ціни і так здаються переписаними з підручника астрономії.
Не  вірите,  що так багато? Вважайте! До зірки Проксіми в сузір'ї Центавра 1, 29
парсека, один парсек рівний 206 265 астрономічним одиницям– відстаням від Землі до Сонця.
Ось і підбивайте підсумки, тільки врахуйте, що гондольєри не приймають чеків.
Тепер  ви розумієте, як синьйор Капучинка збирався розорити Маськіна? Але не так
сталося,  як  гадалося,  Маськін  давно  зрозумів, що його гондольєром є синьйор
Капучинка  власною персоною, і платити за цей недолугий фарс він не збирався. Ви
знаєте,  чому  всі  професійні  розвідники  розпочинають перестрілку в ресторані
якраз  у  той момент, коли вони вже поїли і їм принесли рахунок, за який вони ще
не  заплатили?  Елементарно!  У  сум'ятті,  пов'язаному  з  перестрілкою,  увага
офіціанта дещо розсіється– розвідник рахунок у кишеню і поминай, як звали. Потім він його пред’явить до оплати, і вийде – і пузо набив, і гроші заощадив, і до оплати пред’явив.
Скажете, нечесно? А що поробиш –се  ля  ві...  Зарплати  у  розвідників,  як кіт наплакав, а от робота шкідлива,
доводиться   крутитися.   Головне,  розвідникам,  на  відміну  від  всіх  інших,
категорично заборонено продавати Батьківщину.
Через  дві  години  вимушеної поїздки, псевдогондольєр синьйор Капучинка занепав
духом  і  присів  на  борт  гондоли перекусити. Тут Маськін зауважив, що синьйор
Капучинка  витягнув  із  кишені  нещасну заручницю синьйору Піцу. Маськін одразу
зрозумів,   що   синьйор   Капучинка  зараз  її  з'їсть.  Треба  було  діяти  не
роздумуючи.
Маськін вихопив Піцу у синьйора Капучинки і шпурнув її високо-високо на небо – хай літає! А самого синьйора Капучинку зіштовхнув з гондоли у смердючу лагуну…
__________________
? Квадрилйон (франц. quadrillion) – число, виражене одиницею з 15 нулями.
2 Відстань від Землі до Сонця, яка дорівнює 150 мильйонам кілометрів.
Не спиняючись ні на мить, Маськін посадив свій Правий тапочок справа, а Лівий –зліва,  і  вони стали швидко-швидко гребти. Їм услід з лагуни доносилася добірна
італійська лайка.
Гондолу  Маськін  при допомозі тапочків затопив, а потім спробував спалити, щоби
замісти  сліди,  але під водою гондола не горіла, і тому довелося її витягнути і
висушити,  щоб  спалити,  а потім вже втопити, тому що спочатку втопити, а потім
спалити  не  виходило.  Якась  плутанина, мабуть, вийшла в інструкціях Маськіна,
які  він  сам  собі  дав  перед  від'їздом  до  Венеції. Менше з тим, намучилися
Маськін  і  його  тапочки  з  гондолою,  потім  плюнули, розібрали і спакували в
мішок,  щоб  відвезти з собою. Зранку, повернувшись благополучно додому, Маськін
дізнався  зі  свіжого  номера  газети  про  помилку.  У  гондолі  був не синьйор
Капучинка,  а дійсно гондольєр, і врятував Маськін не заручницю синьйору Піцу, а
закинув  на небо звичайнісіньку піцу. Ну що ж, головне, що у Маськіна були добрі
наміри, а якщо наміри добрі, то дрібні помилки не в рахунок.
По  телевізору  у  всьому  світі показували мокрого гондольєра з піцою на голові
(ця  піца  літати  не  побажала і приземлилася, як ви розумієте, гондольєрові на
голову).
Гондольєр  лаявся  на  чому  світ  стоїть,  і тоді Маськіну стало соромно, і він
вислав  йому  назад  гондолу,  правда,  собачою поштою через Північний полюс і в
розібраному  вигляді, щоб не видавати товаришів-спільників. Тапочки дуже боялися
викриття,  якщо  гондолу  відсилати  цілком,  і ходили у венеціанських масках по
будинку Маськіна ще два дні, так що Маськін їх не впізнавав–хто  з  них  Лівий,  а  хто  з них Правий, доки вони не висловлювалися з якогось
політичного питання.
Гондола  до гондольєра так і не дійшла, тому що вона була в розібраному вигляді,
а  на  полюсі  не  вистачає  дров  і зима видалася надто суворою, не зважаючи на
Глобальне Потепління.
Гондольєр  після такої знакової пригоди вирішив стати космонавтом, тим більше що
з оплатою там так само добре, як і в гондольєрстві.

РОЗДІЛ ТРИДЦЯТЬ ТРЕТІЙ
МАСЬКІН І ГАМАНЕЦЬ
Більшість з нас –раби  свого  гаманця.  Він  велично  розсівся  на  троні з платіжних квитанцій і
постійно  вказує  нам,  куди  ходити, що купувати, а від чого утриматися. Диктат
наших  гаманців  іноді доходить до нашого з вами повного поневолення. Ми годуємо
його  ненаситне черево купюрами різного достоїнства, а він нас відверто зневажає
і  весь  час  намагається  примусити нас працювати ще і ще, породжуючи постійний
нервовий стан хронічної грошової недостатності.
Маськін  одразу  попередив свій Гаманець, щоб той не виступав з приводу і без!..
Маськін  жив  за рахунок натурального господарства і тому мало залежав від свого
Гаманця. Закапризує Гаманець–мовляв,  грошей немає, а Маськін йому: «Ну і що?» У Маськіна все своє, в магазин
ходити  не треба. Варення у Маськіна своє, чай зі смородини теж свій, хліб свій,
картопля своя, а що потрібно ще для повноцінного життя?
Тому  Гаманець  Маськіна  був  найскромнішим в околиці. Сусідські гаманці зранку
виганяли  своїх  власників  на  роботу.  Вигляне Маськін у вікно, а його дорогою
чимчикують  вгодовані  гаманці:  і  хто  прутиком,  а  хто  й серйознішою різкою
підганяють  своїх  власників,  шмагають  їх по м'якому місцю, а декого, взагалі,
куди влучить. «Справжнісіньке рабовласництво»,–гадав  опечалений Маськін і засмикував штори, щоб Гаманець Маськіна не надивився
цього  кошмару.  Але  Гаманець  знав,  що  в інших будинках гаманці головніші од
голів  сімейств  і до них проявляють усі можливі почесті. Тому Гаманець Маськіна
безнадійно  заздрив  сусідським  гаманцям  і  все думав, як би йому виправити цю
несправедливість.
Гаманець  Маськіна  по  природі  був істотою раціональною, він не відав півтонів
відчуттів. Такий собі Гобсек1  в мініатюрі. Гаманець колись начитався Адама Сміта2,  і  хоча,  загалом,  цей  поважаний  джентльмен був надзвичайно точним у своїх
міркуваннях  про  гроші,  я  б  не рекомендував це чтиво юним гаманцям, котрі ще
свідомо не зміцніли, як і Гаманець Маськіна.
До  речі, не дай Боже ви дасте читати вашому гаманцю Карлика Марлика. Найчастіше
це  може  закінчитися  для  вашого  гаманця  смертельно,  в  результаті  буйного
божевілля.  Бережіть здоров'я ваших гаманців! Виховуйте їх строго, але з ласкою,
і  вони ніколи не поганятимуть вас прутиком, коли ви будете йти вранці на роботу
(самі радо побіжите, щоб порадувати ваш добре вихований гаманець).
Гаманець  Маськіна  мав  поганий  характер, бо мав погану звичку читати класиків
економічної  науки.  Він  часто  давав  Маськіну поради, як краще розпоряджатися
грішми, і завжди, коли Маськін вірив порадам свого гаманця,– виходив якийсь новий конфуз.
_________________
? Гобсек –літературний  герой  Оноре  де  Бальзака.  Лихвар  Гобсек  є  уособленням  влади
грошей.
 2  Адам Сміт (1723 1790) –великий   шотландський  економіст.  Аналіз  витрат  держави,  проведений  Адамом
Смітом,   до   сьогоднішнього   дня   залишається   неперевершеним   досягненням
ліберальної думки.


А все тому, що гроші ніколи не були чимось окремим від людської натури –пристрасті,  байдужості, сили, немічності, любові, ненависті, тупості, мудрості,
вихованості,  хамства,  бдагородства,  ницості,  мстивості  і милосердя. Ті, хто
намагаються  розглядати гроші, як окремий відладжений годинниковий механізм або,
як  інший всесвіт з своїми законами, завжди помиляються. Не купують люди те, що,
здавалося  би,  повинні  були  купувати, а витрачають свої гроші на таке, про що
ніхто  і  не  міг  подумати,  що  на  це  вони свої фертінги-пертінги витратять.
Звичайно, коли починають скрипіти-молоти жорна глобальної економіки–вони  нас  змусять  купувати  і здохлих щурів … Проти такого глобального руху не
попреш. Уявіть собі по всіх телевізорах, афішах, рекламах:

ЗДОХЛИХ ЩУРІВ НЕОДМІННО КУПУЙТЕ! 
ВОНИ НЕ КУСАЮТЬ – БЕЗПЕКА! МАЙБУТНЄ!

ВАМ ГАРАНТОВАНО НАШ ЕКЛЮЗИВ – 
ЩУР В САРКОФАЗІ, О, ДИВО ІЗ ДИВ !

ЗДОХЛИЙ ЩУР У САРКОФАЗІ – КОЖНОМУ – В УНІВЕРМАЗІ!
ЗДОХЛИЙ ЩУР – АЛЬТЕРНАТИВА: ВІД РАМЗЕСА КРАЩЕ ДИВО!

Мені  вже  засвербіло:  захотілося  купити…  Взагалі-то, я не в рахунок. Я надто
сильно  схильний до впливу реклами. А вам? Не хочеться купити здохлих щурів? Ну,
нічого-нічого. Коли ваша подруга купить собі добірного здохлого щура–ви  теж  обов'язково  купите, дорогенька моя читачко. Або, коли в будинку вашого
приятеля красуватиметься здохлий щур– ви теж не встоїте, любий мій читачу.
Взагалі,  як  людина  витрачає  гроші,  залежить  багато  від  тих ілюзій, якими
наповнена  її  голова.  Помисліть, як дійсно мало треба, щоби підтримувати гідну
життєдіяльність,– кілька скибочок хліба, купка свіжих овочів, джерельна вода…
Все інше –безглуздя  надлишків.  У  всьому  іншому,  що  ми  купуємо, боротьба оскаженілих
заздрощів  з  безпросвітним  глупством  або  непомірна  гординя  з  непересічним
прагненням   до   естетики.   Взагалі,   надмірне  прагнення  до  естетики  може
проковтнути  будь-який  капітал.  Я  не маю на увазі купівлю картини за мільйон.
Просто  все,  що  ми  купуємо, можна розділити на те, що ми їмо (частіше собі на
шкоду),  п'ємо  (щоб  зробити примару, звану життям, солошою для сприйняття) або
використовуємо  для  інших  плотських  потреб.  Ще ми купуємо все, що «красиво»:
найсильніше  блищить або з іншої причини привертає наш погляд. Деякі доходять до
такого  в цьому кінцевому прагненні оволодіти красою, що намагаються скуповувати
навіть безсмертні шедеври мистецтва. Спроба купувати безцінні творіння–дуже  невдячне  заняття.  Ви хочете сказати, що якісь, їдкого кольору, соняшники
Ван-Гога красивіші, ніж їх прототип-оригінал–дивовижні,  фантастичні  жовті  квіти з об'ємом, медовим запахом, ніжні на дотик
та ще й з солодкими насінинками! Квітки, які безкоштовно можна нарвати і,–милуйся  скільки душа бажає… Ну гаразд-гаразд, вам справжніх квітів недостатньо?
Тоді  потримаєте  їх  добу  в сирому підвалі, потім поставте у вазу і прискальте
око– вийде точнісінько, як у Ван-Гога!
Гаманець  завжди  штовхав  Маськіна  купувати  речі і послуги, які Маськіну були
цілком   непотрібні,   але   які   повинні   були   би  йому  бути  потрібні  на
середньостатистичну     думку     Гаманця     Маськіна,    мислячого    виключно
середньостатистичними  величинами.  Наприклад,  в  середньому  на душу населення
доводиться  півтора  шарфа.  Маськін  мав  один  шарф. Гаманець йому товкмачить:
«Купи  півшарфа,  непорядок,  що  у  тебе один шарф, купи ще половинку. Купи!» А
Маськіну  хочеться  купити  ще  одну нову книжку з картинками, яких у Маськіна і
так  вже  на 1350 штук більше, ніж середньостатистичний показник 0,001 книжки на
душу  населення. Ну, піддасться Маськін наполегливим домаганням Гаманця і купить
півшарфика–потім  не  знає,  що з ним робити. Півшарфика замало, щоб закутуватися, і замало
шерсті,  щоб  вив'язати  з  нього рукавички. Так і валяється півшарфика, а нової
книжки Маськіну не вистачає– хоч плач. А книжку Маськін через шарфик не купив, а потім дуже жалкує.
Коротше  кажучи,  перестав  Маськін  слухати свого Гаманця. Гаманець тоді зовсім
образився  і став монети всі губити. Покладе Маськін у нього монетку, наступного
ранку загляне в Гаманець– а там порожньо.
– Де ділася монета? – строго питає Маськін.
– Втратив-загубив, – спокійно відповідає Гаманець.
Маськін  навіть  став ховати монети в хлібницю, тому що вона книжок по економіці
не читала і монет ніколи не губила.
Ви  думаєте, Гаманець кудись у корисливих цілях монети Маськіна сплавляв? Зовсім
ні.  Бувало,  лежить  Гаманець  в передпокої, нудьгує, підраховує, скільки місця
займав би мільйон монет, якби Маськін був мільйонером. Тут дивиться–горбатий   домовик-барабашка   Цупик   крадеться,  намагається  поцупити  усохлу
цибулину, яку сусід Жмикрут забув забрати. Цупик страждав клептоманією3 і  весь  час  стягував  дрібнички зі всього Маськіного дому до себе в комірчину.
Жителі  Маськіного  будинку  за  це не ображалися, тому що дуже любили Цупика, а
коли  у  них  щось  пропадало,  насамперед  перевіряли, чи не спочиває в комірці
Цупика  їхня загублена річ. Углядівши Цупика, Гаманець тихенько його кличе і дає
йому  монетки,  а  той  їх накопичує, накопичує, і одного разу навіть з'їздив за
зібрані  монети  на  Карибські  острови,  де приймав лікувальний масаж на горб і
коктейль «Кабальєро»4 на душу.
Коли  домовик-барабашка  Цупик  повернувся  із  загорілим  горбом  з  Карибських
островів,  Маськін  вирішив викликати Гаманець на відверту розмову і відвів його
в  сторону,  щоб  інші  не  чули.  Довелося піти в сторону без тапочків, тому що
тапочки  не  дали  б  спокійно поговорити. Правий тапочок пропонував би Гаманець
вигнати  або  віддати  сусідові  Жмикруту,  бо  у  того  і так після співпраці з
коровою  Пегаскою  грошей  не  було зовсім і небезпека втрати монет не виникала.
«Краще вже до Жмикрута»,–готував  себе  Гаманець,  здогадуючись  про  варіанти  пропозицій.  А ви взагалі
можете   собі   уявити   нещасливу  долю  викинутого  геть  порожнього  гаманця?
Плентається по дорозі знесилений гаманець.
Його кожен з захопленим вигуком піднімає – а він порожній! Його як шпурнуть! А потім хтось наступний піднімає – і знову як шпурне! Жах!
Лівий  тапочок  заторохтів  би,  що  гроші  взагалі  треба відмінити, а гаманець
переробити в портсигар для його смердючих цигарочок.
Отже, Маськін відкликав Гаманець убік і сказав:
– Шановний Гаманець, ти не маєш рації.
– Гаманець, ти робиш з грошей ідола, а гроші зовсім не самоціль, – лагідно картав Гаманець Маськін. –Зрозумій,  що гроші не мають самі по собі ніякій цінності: увесь їх сенс у тому,
як  ти  з  їх допомогою можеш змінити навколишній світ, у якому ти живеш. Купиш,
скажімо, ти за монетку морозиво, застудиш горло, захворєш на ангіну,
або  вишлеш  цю  ж  монетку  голодному фіфапопу, який на неї купить булочку і не
помре
____________________
3 Клептоманія –від  грецького  klepto (краду, викрадаю) і mania (безумство). Форма поведінкової
залежності,  пов'язана  з  потребою  красти.  Для  клептомана  важливий  сам акт
крадіжки, який є способом зняти дискомфорт і внутрішню напругу.
4 Коктейль «Кабальєро» –фруктовий  вишукано-терпкий  коктейль  для вечора: Візьміть келих для коктейлів,
посуд  для  змішування,  20  мл кампарі, 30 мл бананового лікеру. Всі компоненти
разом  з  льодом  змішайте  в  посуді  для попереднього змішування і процідіть у
келих для коктейлів.
сьогодні з голоду, – це буде одна і та ж монетка, але який різний сенс матимуть її справи!
Гроші –це  найнадійніший  засіб, який допомагає нам говорити зі світом. Своєрідна мова,
на  якій  ми можемо цей світ умовляти стати набагато привабливішим для життя…або
можемо зробити його ще гіршим, якщо неправильно застосуємо гроші.
Гаманець  розплакався.  Йому  згадалися  всі  монети,  які  він  даремно  віддав
клептоманові  Цупику,  і він підрахував, скільки фіфапопов від голоду можна було
на них врятувати. А толку Цупику від масажу горба все одно не було–він  як  виїхав горбатим, так і повернувся горбатим, хіба що із загорілим горбом
і страшним перегаром від коктейлю «Кабальєро».
– Так означає, всі монети треба фіфапопам посилати? – здогадався заплаканий Гаманець.
– Ні в якому разі, – усміхнувся Маськін. – Добрі справи теж розумно робити треба, якщо ти ним зайве пошлеш –вони  на  ці  гроші  пляшки  із  запалювальною  сумішшю придбають і почнуть один
одного  вбивати.  Ти  їм  краще, як Шушутка, купуй булочку і відправляй монету у
вигляді  булочки.  Нам теж монети потрібні, щоб ми могли, колись у кіно сходити,
наприклад,   адже   культурне   життя   дуже  важливе,  коли  живеш  натуральним
господарством!
– Добре, – витер зашмарканий і розпухлий ніс Гаманець Маськіна. – Я все зрозумів, я тепер буду хорошим, – справа не в кількості монет, а в тих справах, які ти на них робиш.
Маськін розцілував свій помудрілий Гаманець, і вони пішли в будинок пити чай.
А  потім,  щасливо  поринаючи  у  сон,  Гаманець Маськіна лічив тихенько мільйон
добрих  справ,  які  міг  би  зробити Маськін на мільйон монет, якби Маськін був
мільйонером.
(ПІСЕНЬКА ГАМАНЦІВ-РОЗБІЙНИКІВ)
Як відомо, ми народ продажний
І не любим помислів розважних.
Любимо, проте, людські ми душі:
Ваші душі і серця, ваші душі і серця
Погубити за монети до кінця ми змусим.

Ми гам…
га-га…
гаманчики!
Гаманчики - розбійники,
Рік-два, і ви покійники
Покійники - покійники.
Рік-два, і ви покійники
Покійники - покійники.
Хто бачить нас, одразу радість-сміх:
Ми спокуса, ідол, солоденький гріх.
Золото-монети ми в собі тримаєм.
Ти  нас годуй, ти нас годуй – годуй!
Ти нас годуй, ми грошики ковтаєм!
Ми гам…
га-га…
гаманчики!
Гаманчики - розбійники,
Рік-два, і ви покійники
Покійники - покійники.
Рік-два, і ви покійники
Покійники - покійники.



РОЗДІЛ ТРИДЦЯТЬ П'ЯТИЙ
        МАСЬКІН І БУЛИЖНИК

У  дворі  Маськіна  лежав величезний Булижник. Років йому було так багато, що ви
не  повірите:  два  мільярди  років (хоча багатьом, що мільйон років, що мільярд
років–все  одно.  Тільки  геологи,  астрономи  і  банкіри розрізняють різницю між цими
цифрами, звичайним людям досить сказати «багато»–без  особливих  тонкощів).  Булижник  народився,  коли  значна  частина Західної
Божевільні  була  величезним океаном лави, яка поступово остигла і перетворилася
на  одну з найстаріших тектонічних плит Землі. Довго Булижник був частиною цього
моноліту, це були чудові часи–ви  уявіть собі, що означає бути частиною чогось такого непорушного і масивного,
як  тектонічна  плита!  Але  якось почалася відлига і підталий льодовик Булижник
відірвав і приніс на те місце, де згодом появився двір Маськіна.
Ну,  що  можна  чекати від особи з такою біографією? Звичайно, Булижник Маськіна
нікого  впритул не бачив. А який сенс знайомитися, га? Не встигнеш оглянутися (а
булижники,  як  ви  самі  розумієте, оглядаються неспішно), пройде п'ять, а то і
вісім  епох,  і  ті, з ким знайомився, не тільки давно померли, а й слід від них
захолов.  Ні  порошинки,  ні  волосинки не залишилося. Ну, то який сенс заводити
знайомства?  Марна трата часу. А час Булижник Маськіна знав і цінував. Ніхто так
не  цінує  час,  як той, хто живе довго. Це ми, одноденні метелики, розкидаємося
часом,  як сміттям, згораючи раптово і несвідомо. Булижники знають толк в житті.
Вони  все  роблять  не  поспішаючи,  начебто нічого і не роблять, хоча це тільки
здається,  тому  що  життя  наше  дуже  коротке,  щоб  помітити якийсь рух такої
виняткової особи, якою, без сумніву, був Булижник Маськіна.
 І  не  тільки  є, а буде, можливо, до кінця часів, коли наша нещасна Земля через
сім  мільярдів  років відчалить до орбіти Марса і обпалиться набряклим нещадним,
позбавленим  маси  Сонцем.  А  може бути, що Булижник і далі житиме на безлюдній
остиглій   планеті,   котра   обертається   навколо   білого   карлика,  у  який
перетвориться  наше  померле  Сонце.  Ну,  що  ви з такою особою поробите? Поява
Маськіна   з   його   будинком  для  Булижника  була  не  тривалішою,  ніж  змах
метеликового  крила  або  моргання  ока,  правда, слід віддати належне, Булижник
Маськіна очима не моргав; ви думаєте, я скажу банальність–мовляв,  у  нього  не  було  очей?  Ні,  аж ніяк! Тому що очі у Булижника є, але
тільки  направлені  вони у себе, для самоспоглядання. Кажуть, у людей теж колись
було  третє  внутрішнє  око,  але  воно  поступово  атрофувалося, бо жінкам було
незручно  його  підфарбовувати. Оскільки еволюція поступає з каменюками набагато
людяніше,  ніж  з  людьми,  даруючи  їм  практично  вічне життя, гідне розмірене
існування  і  можливість неспішного споглядання плодів цієї самої еволюції, то я
смію заявити, що булижники мають блат у природи.
 Мати-природа  по  знайомству  любить  їх  більше,  ніж  нас. Багатьом булижникам
доводиться   бути   небесними   тілами,   їх   називають  вишуканими  іменами  і
спостерігають  у  телескопи,  а  найголовніше,  їх  дуже поважають і побоюються,
оскільки,  не дай Боже, який-небудь булижник розміром з Манхеттен здуру впаде на
Землю,  то  від  нашої  цивілізації  залишаться  ріжки  та  ніжки, причому ріжки
залишаться,  а ніжок буде набагато менше, хоча цей науковий факт все одно нікому
буде підраховувати.


Отже,  Маськін  з  великою повагою ставився до свого Булижника. Розміром той був
завбільшки,  як  обідній  стіл,  тобто ні зрушити, ні підняти його без особливої
техніки  було  неможливо,  тому  Маськін носив йому сніданок у ліжко і частенько
запрошував  усіх  жителів  Маськіного дому пити чай разом з Булижником, щоб йому
не  було  нудно  проживати  вічність. Булижник спочатку не звертав на цю турботу
ніякої  уваги,  мовляв,  який з того толк, якщо цей Маськін пострибає, пострибає
зі  своїм  самоваром,  чашками  і  пампушками, та й дінеться кудись, як і все до
нього чи як і все після нього.
Але  все-таки  турбота  Маськіна  пом'якшила кам'яне серце Маськіного Булижника.
Булижник  став  помічати за собою, що чекає, коли Маськін принесе йому сніданок,
і  що  йому  вже не все одно, як закінчиться книжка, яку Маськін так часто читав
йому перед сном.
Плюшевий  Ведмідь  спочатку  трошки  ревнував  Маськіна  до Булижника, але потім
навіть  став  виходити  зі  ставка  і  тихо сидіти поряд, коли Маськін Булижнику
читав  казки  і  показував  картинки.  Як  виявилося,  Булижнику  було  добре  у
Маськіна,  і  одного  разу  він  вирішив розповісти Маськіну незвичайну таємницю
булижника, яку булижники зазвичай нікому не розповідають, тому що мало толку– розповіси раз комусь –а  той  пострибає,  пострибає та й кудись зникне, а потім розповідай наступному,
так вже не булижник вийде, а якесь радіо з гучномовцем.
Маськін приклав вухо до Булижника, і тапочки Маськіна теж приклали вуха до скам’янілої  поверхні,  щоб  не  пропустити  ані  слова,  тому  що  камені дуже рідко
розкривають свої таємниці.
– Нам, булижникам, живеться нудно, – неквапливо почав Булижник Маськіна, –і  тому  ми  іноді приймаємо людський вигляд і живемо серед людей. Вам, напевно,
зустрічалися  люди-булижники. У них ніколи нічого не зрушується з місця, якщо їм
дати  спокій,  то  ви  застанете  їх там само, де залишили, і через рік, і через
два,  і  через  десять.  Під  лежачий  камінь  точно вода не тече, так і під них
нічого  не  тече.  Часто ми, ставши людьми, скаржимося на долю, мовляв, чому всі
навколо нас кудись просуваються, щось роблять, у них кипить якесь життя–а  ми,  як були булижниками, будучи булижниками, так ними і залишаємося навіть у
людському вигляді.
– Так, – сказав Правий тапочок, –я  думаю,  що ваших серед людей дуже багато. Кожен другий, якщо не кожен перший.
І  ходять  чогось,  все  щось  із  себе уявляють, все щось планують, фантазують,
роздумують, а через десять років подивишся– де був, там і залишився.
– Ну, чому ж –я  ось  знав дуже навіть рухливі булижники. Пам'ятаю, я брав участь у звільненні
одного  маленького,  але дуже потребуючого свободи народу в містах Великі і Малі
Гази,– пригадав Лівий тапочок Маськіна, –булижники  там  літали  за  милу  душу!  Дуже  рекомендую, не пошкодуєте. Вельми
ефективна зброя у боротьбі з газами!
– Так? А я ось ніколи не літав! – засумував Булижник. –А  інші  булижники  стають  небесними  тілами…  Уявляєте,  летиш собі чорним, як
оксамит   вечірнього  плаття,  небом,  а  довкола  зірки,  зірки,  зірки…  Тихо,
прохолодно... Називають тебе незвично– астероїд Ерос! Романтика…
– Та куди там, – скривився Правий тапочок, –з  цією  астрономією  злигаєшся,  потім  клопоту  не  оберешся.  Ось недавно три
астрономи  відкрили  десяту  планету,  більшу  за  Плутон.  Діватися нікуди, раз
Плутон–планета,  то  і нове небесне тіло, більше за розміром, знайдене в нашій Сонячній
системі, доводиться визнати планетою… Знову ж таки питання–як  назвати?!  Астрономів  три…  Ось  вони і побилися телескопами, на честь кого
називати. До цих пір не вирішили.
– Ну, значить треба жеребкування влаштувати! – порадив Лівий тапочок. –Ми  завжди,  коли  з  Правим тапочком не можемо вирішити, кого в розшалілу кішку
кинути, жеребкування влаштовуємо.
– Абсолютно виключено, – відповів Правий тапочок і поправив на носі окуляри. –Прізвище  третього  ученого Рабинович. Подумайте про прийдешні покоління! Уявіть
собі, що доля випаде назвати планету Рабинович1.  Потім  всю історію освоєння космосу, що залишилася, люди слухатимуть по радіо
і читатимуть у газетах:
«Маса Рабиновича більша, ніж…»
«На поверхню Рабиновича успішно зробили посадку…»
«Ах, як виглядає захід на Рабиновичі!»
«Знайдений супутник Рабиновича...»
і нарешті:
«Чи є життя на Рабиновичі?»
– А мені прізвище Рабинович у якості назви планети подобається, – рішуче заявив Лівий тапочок. – Тільки я б назвав її Товариш Рабинович –по-моєму,  звучить  дуже  революційно.  Я  б  узагалі  всі планети перейменував.
Меркурій перейменував би в планету Товариш Бонч-Бруєвич, Венеру– в Товариш Крупська, Землю – в Товариш Ленін, Марс – в Товариш Маркс, Юпітер – в Товариш Енгельс, Сатурн – в Товариш Сталін...
– Це тому, що Сатурн пожирає своїх дітей? – єхидно вишкірився правий тапочок. –Що  ж  це  вийде:  в  підручнику  з  астрономії буде написано: «Товариш Крупська
надзвичайно гаряча…а Товариш Маркс припав пилом…»
– Це не підручник астрономії виходить, а контрреволюція суцільна, – процідив мстиво Лівий тапочок. – Добре, тоді пропоную перейменувати планети в сучасних прогресивних лідерів – Марс в Манделу, Юпітер в Арафата…
–Ага,  сплю  і  бачу  доповідь  молодого  астронома,  котрий  усю ніч спостерігав
Червону Пляму на Арафаті…– глузливо вищирився Правий тапочок.
 – Та швидше за все планету назвуть якось романтичніше! – заперечив Булижник. – Ах, я б теж хотів стати небесним тілом.
– А давайте зробимо Правий тапок небесним тілом, – запропонував Маськіну Лівий тапочок мстиво і боляче смикнув Маськіна за рукав.
– Так, досить з мене. Нікого небесним тілом робити не будемо! – захвилювався Маськін. – Я так вважаю – куди тебе поклали, там і лежи. Чого дарма рипатися?
– А як же прогрес! – запротестував Правий тапочок.
– А як же літати! – загримів голосно Булижник.
– А як же Рабинович? – невдоволено заголосив Лівий тапочок.
На цьому розмова і закінчилася…






_____________________
1 Нова  планета,  поки  що  має  тимчасову назву 2003 UB313. Відкрили нову планету
Майкл   Браун  з  Каліфорнійського  технологічного  інституту,  Чад  Трухільо  з
обсерваторії Gemini на Гаваях і Девід Рабинович з Йєльського університету.


РОЗДІЛ ТРИДЦЯТЬ ПЯТИЙ
ЯК МАСЬКІН КОМЕТУ РЯТУВАВ


Після розмови з Булижником Маськін довго голову ламав – як це бути небесним тілом! Задумався, і зирк у вікно – а там Плюшевий Ведмідь з Шушуткою розпустувалися, бігають подвір’ям  з  дитячим  луком і пускають стріли в небо. Стріла плавно і граціозно злітає
високо-високо,   до   самісінького   неба,   а   потім  стрімко  летить  вниз  і
встромляється  в лужок. Плюшевий Ведмідь з Шушуткою бігають і перевіряють, чи не
влучили  вони випадково у Царівну Жабу. Шушутка якраз вирішив одружуватися, тому
що  його  дядько  з  Східної  Божевільні,  який  був  щасливо одружений, Шушутку
попередив, що, мовляв, якщо не одружуєшся, то:
«Сам сплю, сам гуляю,
Сам си стелю, сам лягаю…»
Шушутка  відразу  ухопився  за  думку,  що  справу з одруженням треба вирішувати
негайно,  і  попросив  Плюшевого Ведмедя допомогти йому знайти Царівну-Жабу. Жаб
на  поляні  було  чимало,  і  їхні розжирілі попи-огузки заледве уникали влучних
стріл, що сипалися з неба, але царівни серед них чомусь не траплялися.
Треба віддати належне Шушутці та Плюшевому Ведмедеві –вони  завчасу  евакуювали оберемкових котів з двору, щоби помилково не попасти у
когось  з  них  стрілою;  уявіть  собі кішку Басю у ролі Царівни-Жаби, та ще й з
дірочкою в боці–адже  все,  що ця бочкоподібна кішка з'їсть, відразу ж вивалюватиметься назад, і
вона  схудне, що їй зовсім не пасуватиме, тому що худі зазвичай ще дратівливіші,
ніж  товсті,  то  хай  вже  вона  буде  краще  товстою... Та й рідні Маськіна зі
Східної  Божевільні,  що  на  той  час  гостювали в будинку Маськіна, теж радили
кішку Басю не чіпати і не доводити до схуднення.
Поради  родичів  зі  Східної  Божевільні  взагалі  дуже  цінувалися в Маськіному
будинку.  Брат  Маськіна  Дімич,  наприклад,  порадив Плюшевому Ведмедеві кинути
лікуватися  у  лікаря  Дуборіза,  а звернутися до доктора Невмироffа, який хоч і
був  горілкою  за  національністю,  але мав вищу медичну освіту і лікував цілком
успішно.  Дружина Дімича, Таніч, радила Плюшевому Ведмедеві дихати в спеціальний
апарат,   зроблений   з   переверненої   каструльки   і  трубочки,  що  викликав
просвітлення  в  голові  Плюшевого  Ведмедя  і очищав розумову тирсу від сміття.
Тому  й  лук  Шушутка  з  Плюшевим  Ведмедем  позичили у Дімича, щоб було чим за
Царівною-Жабою  полювати, себто наречену Шушутці шукати, щоб вона застеляла йому
ліжко.
 Щоби   Шушутка  не  переживав,  його  двоюрідна  сестричка  Дашатка  зробила  із
фольги-золотинки  від  шоколадки  маленьку  корону,  упіймала  жабу  і корону їй
наділа.  Шушутка  від  захвату  ледь не задушив новоявлену Царівну-Жабу стрілою,
посадив  її  в  банку і відніс до себе в кімнату. Правда, зранку жаба заправляти
Шушутці ліжко відмовилася, і вони мирно розвелися.
Поки  Шушутка з Плюшевим Ведмедем запускали стріли в небо, а Маськін спостерігав
це  у  вікно,  хтось  нервово став смикати його за рукав. «А раптом вони зіб'ють
яке-небудь небесне тіло, що низько летить?»–метушився  Невроз Маськіна, який забув сьогодні прийняти пігулку «Прози» (ліків,
що допомагають краще засвоювати прозу життя) і був дуже неспокійним.
Маськін  ніжно  погладив  свій Невроз по голові, спробувавши його заспокоїти, що
небесні  тіла так низько не літають, але про всяк випадок послав телеграму одній
знайомій кометі «Темпель-1»  [14  липня  2005  року  жителі Західної півкулі Землі могли спостерігати зіткнення
зонда  бура  і  комети  «Темпель-1».  Апарат  «Діп  Імпакт»  пройшов  від  точки
зіткнення  на відстані 8 тисяч кілометрів. Комета «Темпель-1» була відкрита ще в
1867  році.  Її  бомбардування, приурочене до дня Незалежності США, повинне дати
інформацію про щільність, хімічний склад і міцність ядра комети.]
, щоб  вона  до  Землі близько сьогодні не наближалася, тому що вона і так недавно
постраждала  від  президента  Бушконя,  який поставив їй синця під оком на честь
Дня  Незалежності  Сполучених  Штанів.  Маськін  не  розумів,  чому на честь дня
незалежності  якихось  штанів треба кривдити небесне тіло, і послав Бушконю ноту
протесту,  проте  Бушкінь  у ноті-відповіді пояснив, що це був превентивний удар
для того, щоб кометі не спало на думку гепнути на Землю.
Привід  був  поважний,  але  Маськін  все-таки  вирішив, що з кометою поступають
несправедливо,  і  ухвалив  їй  всіляко  допомагати  та попереджати про повторні
небезпеки.  За  це  комета  Маськіну привітно махала-метляла хвостом. А іншим не
махала…  А це так приємно, коли небесне тіло робить щось особливе спеціально для
тебе.
Той  день  був  доволі  напружений,  тому  всі  дуже стомилися і швидко вляглися
спати.  Коли близько другої ночі дідусевий годинник пробамкав і, наївшись доброї
сметани,  солодко заснув, тоді Невроз Маськіна прокинувся і тихо виліз із кошика
Золотого  кота,  в  якому  він  спав  у  спальні  Маськіна. Йому здалося, що він
помітив  хвіст  комети,  що  метлявся перед вікном будинку. Підійшовши до вікна,
Маськін  нічого не помітив і вирішив, що це побічна дія пігулок «Прози», завдяки
яким  сіра проза життя іноді квітчається легкими галюцинаціями. Оскільки Маськін
напоїв  його  цими  пігулками  перед  сном, то Невроз Маськіна вирішив нічому не
дивуватися і знову ліг спати.
Наступним  прокинувся  Невроз  Плюшевого  Ведмедя,  який  так  сильно крутився в
кошику  для  паперів,  що  перекинув  його набік і викотився на підлогу. У вікні
чітко  метлявся  хвіст  комети.  Невроз  Плюшевого  Ведмедя  теж приймав пігулки
«Прози»  і  тому теж, не повіривши власним очам, заліз назад у кошик для паперів
і заснув мирним фармакологічним сном.
Невроз  Кашатки  взагалі  ще  не  лягав  спати.  Він безперервно щоночі спочатку
накручував  феном  волосся на ніч, а потім розпрямляв його до ранку. Таким чином
Невроз  Кашатки  взагалі  вночі  не спав, а спав вдень на її туалетному столику,
обнявшись  з  феном. А чого дивуватися? Ви понакручуйте півночі волосся, а другу
половину  ночі  його випрямляйте! Кожну волосинку окремо! Ще і не в такому місці
і не з тим в обіймах заснете.
Невроз   Кашатки  теж  помітив,  що  за  вікном  метляється  хвіст  комети,  але
відволікатися  не  став,  тому  що  у  нього  залишалося ще багато ненакрученого
волосся, а в третій години ночі треба було вже починати його знову випрямляти.
Невроз  Шушутки  теж спостеріг хвіст комети, але він спав у пісочному термометрі
і  боявся,  що  його знову вкраде корова Пегаска і здасть у магазин секонд-хенд.
Тому  його Невроз не міг залишити без нагляду пісочний термометр і вирішив, що в
будинку достатньо й інших неврозів, які про все потурбуються.
У  Золотого  кота  неврозу  не  було. Він був єдиною психічно здоровою людиною в
будинку  Маськіна,  хоча  на прискіпливий погляд був не людиною, а котом, і тому
здоровим  не  вважався.  Кішка  Бася  не  мала  неврозу,  тому що вона сама була
ходячим  неврозом.  Папуги  були  настільки  дрібними,  що  за штатним розкладом
привілею    мати    власний    невроз    не   дістали,   тому   вони   займалися
самообслуговуванням і по мірі потреби служили один одному неврозами.
Невроз  Корови  Пегаски відлетів із нею разом на південь, і тому в корівнику був
відсутній.  Ну,  а  Невроз домовика-барабашки Цупика відбував термін за крадіжку
пласкогубців в місцевому промтоварному магазині.
Отже,  в будинку Маськіна нікому було помітити дуже дивне астрономічне явище, що
відбувається   на  даху  в  цю  дивовижну  ніч.  Тільки  одна  пара  невсипущих,
блискаючих  шаленством  очей  стежила  за  ним  з  дупла.  Це  був Невроз сусіда
Жмикрута, який живу дуплі дуба, що ріс у дворі Маськіна.
Тримаючись  міцно  за пічну трубу дому Маськіна, звисала справжнісінька комета з
величезним   білим   хвостом,   що   розвівався   у  світлі  променів  хвацького
парубійка-місяця.
– А-А-А-А-А!!!! –зненацька  загоголосив-заволав Невроз сусіда Жмикрута, і щодуху помчав стукати в
двері будинку Маськіна.
Маськін кулею злетів з ліжка і побіг відкривати.
На порозі трусився з переляку Невроз сусіда Жмикрута.
– Треба рятувати комету, вона може впасти і розбитися! – зарепетував щосили Невроз сусіда Жмикрута.
– Не хвилюйся даремно, – відповів Маськін, голосно позіхаючи, –йди  спати.  Я  вже  її  попередив  телеграмою,  що  Шушутка з Плюшевим Ведмедем
сьогодні стріляли з лука в небо, і щоб вона до Землі не наближалася.
– Але вона наблизилася і сидить у нас на трубі! –відчайдушно  закричав Невроз сусіда Жмикрута, закричав так голосно, що в будинку
всі прокинулися і збіглися на той відчайдушний лемент.
Оскільки  справа  набрала  такого розголосу, Маськін зі всіма мешканцями будинку
висипали  в двір і, на їхній великий подив, перед їхніми сонними-заспаними очима
постала  наступна  картина:  тримаючись  за  пічну трубу Маськіного дому, висіла
справжнісінька комета з величезним білим хвостом.
– Рятуйте комету! –закричали  всі  і  побігли  хто  за  драбиною, хто за бинтами, а хто за тарілкою
манної каші.
Від крику-галасу комета так захвилювалася, що впала з даху в двір.

Всі  гуртом  до неї підбігли і, коли розмотали хвіст, побачили, що це була ніяка
не  комета  «Темпель-1»,  а Булижник Маськіна власною персоною, який, зав'язавши
біле  простирадло замість хвоста комети, вирішив стати небесним тілом і заліз на
дах. Але він не зумів набрати першу космічну швидкість2, необхідну, щоб покинути Землю, і застряг-таки на трубі Маськіного дому.
Про  інші  події  ви  знаєте. Ось як подіяла на Булижник вчорашня розмова. Його,
бідного,  довелося  показати  лікареві Невмироffу, який прописав йому постільний
режим   і   спиртні  промивання  всередину.  Діагноз  лікаря  Невмироffа  звучав
невтішно:  «удар  Булижника», що теж зустрічається, хоч і рідше, ніж поширеніший
діагноз «забій булижником».
___________________

2Перша космічна швидкість – 7,91 км/сек (~25000 км/ч).


РОЗДІЛ ТРИДЦЯТЬ ШОСТИЙ
МАСЬКІН І КАПІТАН ІБН-ОЛИВКА-АЛІБАБ

Схід –це  не  географічний  напрямок, не прозаїчний клапоть землі, не потаємне місце в
душі. Схід–це  барвисте  розмаїття  заворожливих  серпанків  старовини,  де серед переливів
ніжного  шовку завжди виблискують гострі кінці кинджалів, і немає такого куточка
на Землі, де б не відчувалося солодко-тягуче і пряно-терпке дихання Сходу.
От  і  Маськін одного разу вирішив додати історію тисячу другої ночі до казкових
тисячі  і  однієї ночі. Для збору матеріалів до цієї казки він спорядив шхуну зі
свого  старого  корита  і  вже  біля  шостої  години ранку йшов на всіх парусах,
курсом  навскоси  через  Атлантичний  океан  Маськіна,  туди,  на  схід,  де все
починається  і  закінчується,  де  слово  «так»  найчастіше означає «ні», де все
виявляється інакшим, аніж воно здається спочатку, і видається там, що Схід–це  не  суміш  бруду  і прянощів, а щось титанічно-величне в своєму, розпеченому
сонцем, палкому ктемпераменті.
Опинившись  там,  ви  не  знаходите  нічого, окрім затійливих казок і задушливих
ночей  та  запаморочливого  запаху  кинджальної крові, що доноситься звідкись із
сусіднього кварталу… Ох, цей неймовірний Схід, Схід, Схід– скільки суперечностей приховують твої розжарені обійми...
Маськін  прибув  на  Схід  о  6:05 ранку, тому що, як ви пам'ятаєте, Атлантичний
океан  Маськіна  був  всього  лише  величезною  калюжею в дворі і перетнути його
можна  було  за  п'ять  хвилин,  ще  на  ходу  встигнувши посваритися з жабами і
погратись  корабликами  на  середині  калюжі. Отже, без особливих пригод Маськін
прибув  на  Схід,  де  його  зустрів  знаменитий капітан Ібн-Оливка-Алібаб, який
спочатку  хотів  Маськіна  зарізати,  як це останнім часом прийнято за місцевими
звичаями,  але  виявилось,  що  Маськін,  достеменно  знаючи  місцеві  традиції,
заздалегідь   напередодні,   відправив   домовика-барабашку   Цупика,   який   у
Ібн-Оливки-Алібаби  кинджал  витягнув-поцупив.  Тоді  Ібн-Оливка-Алібаб  вирішив
проявити   гостинність   і   спочатку  прийняти  Маськіна,  як  дорогого  гостя:
нагодувати,  напоїти  чорною арабською кавою, дозволити вибрати будь-яку дружину
з  свого  гарему  і  потім вже зранку, якщо, звичайно, вийде, зарізати, як цього
вимагає стародавня незаперечна традиція східної гостинності.
Маськін  знав  ці  культурні особливості Сходу і вирішив не залишатися ночувати,
тим  більше  що  Маськін був особою невизначеної статі і гаремом цікавився мало.
Хіба  що  поговорити  з  дівчатами  про  господарство та спитати, як там у них з
постачанням.  Але  для  таких  цілей  знайомство  з  гаремом  програма візиту не
передбачала.

Отже,  Ібн-Оливка-Алібаб  посадив  Маськіна  за  стіл  і став пригощати східними
стравами:  святковий  обід  почали за традицією кавуном і ароматною динею, потім
пригощалися бінтас-сахі–солодким  тістом,  залитим  розтопленим  маслом  і  медом, потім пішов баранчик,
начинений  рисом,  родзинками, мигдалем і прянощами, а також гострий соус хельба
з  червоного  перцю,  гірчиці  і ароматичної трави, а завершився обід бульйоном.
Такий дивний порядок подачі страв типовий на Сході.
На  закуску,  звичайно ж, були хумус, фалафель, чорні і зелені оливки, помідори,
перець,  а  також горіхи, кавунове насіння, фініки. На солодке Ібн-Оливка-Алібаб
пригощав  Маськіна  халвою  і цукатами. Маськіну особливо сподобалася халва. Вже
після обіду капітан подав свою знамениту каву1, яка, як годиться, була без цукру, однак із прянощами – гвоздикою, кардамоном, шафраном і мускатним горіхом.
_____________________
1 Кава –традиційний  арабський  напій; процес приготування є доволі складною процедурою,
пов’язаною, як правило, з прийомом гостей.
Маськін  добре  знав  східні  традиції  і  став відмовлятися від четвертої чашки
кави,  але  Ібн-Оливка-Алібаб,  традиційно,  наполягав,  і Маськін видудлив весь
кавник,  навіть  тапочки йому допомагали. Взагалі, ані Маськін, ані його тапочки
кави,  зазвичай,  не пили, але чого не зробиш заради традиції? Хіба що тільки не
даси себе зарізати.
Ось,  наприклад, традиція відразу зарізати дорогого гостя виникла недавно і явно
пов'язана  не  з  цинізмом  теперішнього  часу, а з появою холодильників. Раніше
зберігати  їжу  було  ніде, і провізія згодовувалася гостям, щоб не пропадала, а
гостя розпитували про новини, тому що не було телевізорів.
Тепер,  з  появою  холодильників  і телевізорів, є можливість вести господарство
економніше.   Зарізав  гостя  до  обіду,  можна  заощадити  величезну  кількість
високоякісних  продуктів  і  таким чином вести набагато економніше господарство,
що  не  вимагає таких колосальних витрат, яких потребували колись шейхи й імами.
Надлишки  зекономленого  можна покласти на рахунок в швейцарський банк чи купити
нарешті   атомну   бомбу,  щоб  наочно  довести,  що  на  Сході  не  тільки  все
починається, але й усе закінчується…
Нарешті  після  обіду  капітан  Ібн-Оливка-Алібаб  непомітно  за  спиною помацав
рукою– чи не з’явився  його кинджал? Кинджал не намацувався, і він, зітхнувши, закурив кальян і
почав свою розповідь про тисячу другу ніч.
–Ми  вийшли в море, як годиться, з Басри і попрямували в далекі країни з вантажем
парчі,  прянощів  і  біологічної  зброї,  яку  президент Бушкінь даремно шукав у
Басрі  в засекречених підвалах і ямах. Вона знаходиться у нас абсолютно відкрито
в  системі  водопроводу і каналізації, і на наших жителів давно не діє. Але якщо
крапнути  лише  краплю  такої води в систему водопроводу крупних міст Сполучених
Штанів–перемога  наших традицій на всі прийдешні століття забезпечена! Команда моя була
надійною, всі чесні люди– сорок розбійників, один чесніший від іншого.
–По  дорозі  ми заїхали в країну циклопів, які нині об'єдналися в Єдину Циклопію,
де  нас,  на  наше здивування, прийняли дуже добре. Циклопи тепер стали великими
захисниками миру і більше нікого своїми руками не кривдять.


Ми  ж,  сповідуючи  традиції, в країні циклопів напаскудили, повибивали циклопам
останні очі і відправилися до птахи Рухх2 на гору Каф. Птаха Рухх нині стала двоголовою і грає на балалайці. 
На  наше  здивування, вона нас теж прийняла прихильно, але ми їй яйця потовкли і
шкаралупу  поцупили. Нарешті, прибувши в Сполучені Штани, тому що дальшої країни
не  знайшлося,  ми  вирішили відразу застосувати біологічну зброю, але нас добре
прийняли,  навчили англійської мови, всю команду мою узяли на державну роботу, а
мене  призначили помічником начальника розвідки. Ось я і подумав: навіщо мені їх
труїти? Вони від нашої служби самі поздихають.
– А що, ці Сполучені Штани до всіх ставляться так гостинно? –недовірливо  запитав Лівий тапочок, якому три рази відмовляли у візі в Сполучені
Штани на підставі його лівих переконань.
– Щось я не помічав, – насупився Правий тапок, якому за праві погляди теж три рази відмовили у візі.
– Ні, не до всіх, – пояснив капітан Ібн-Оливка-Алібаб, –Сполучені  Штани  гостинно  ставляться  тільки  до терористів. Прості ж люди їм,
навпаки,  гірші  за ворогів. Вони навіть в анкеті на отримання візи питають: «Ви
не терорист?»– якщо не терорист, то не пускають.
– Не може бути! – не повірив Маськін.
– На те вона і казка тисяча другої ночі, щоб розповідати неймовірні речі, – пояснив Правий тапочок.
–А  я  так  вважаю,  що  тероризм  є  наслідком  неуважного  ставлення  до потреб
трудового народу,–пояснив  Лівий  тапок  Маськіна і ухопив іще одну оливку, так уже дуже вони йому
засмакували.
– Так чому ж ви всім у світі дошкуляєте? – запитав Маськін капітана Ібн-Оливку-Алібаба.
– Традиція у нас така, а куди попреш проти традиції? –задумливо  сказав  капітан Ібн-Оливка-Алібаб і знову непомітно за спиною помацав
рукою– де його кинджал? Кинджал знову не знайшовся, і він продовжив: –Те,  що  циклопи з птахами Рухх сьогодні стали нікчемами, справи не міняє. Ми як
були вільними дітьми пісків– так і залишилися, і поки по світу ходить останній шмаркатий нікчема – не заспокоїмося.
________________
2Птаха Рухх –великий  птах,  який  може  понести  в  кігтях  цілого верблюда, її можна знайти
тільки на горі Каф.


– Он воно як! – Маськін зробив вигляд, що зрозумів, а сам позадкував до своєї шхуни.
– Куди ж це високоповажний Ібн-Маськін зібрався? –за  традицією  вкрадливо  в  третій  особі  запитав  капітан Ібн-Оливка-Алібаб і
намацав за спиною ручку від сковорідки.
– Та… мені моркву садити пора, –збрехав  Маськін,  тому  що  морква  у нього давно була посаджена, і дременув на
свою шхуну, ледве тапочки за ним встигали.
– Ну і нікчема цей Маськін, – з жалем процідив крізь зуби капітан Ібн-Оливка-Алібаб, – нічого не петрає в традиціях.
А  кинджал  домовик-барабашка Цупик Ібн-Оливці-Алібабу все-таки повернув поштою,
щоб  не зв'язуватися, а то він мужчина, знаєте, палкий і гарячий, не подивиться,
що Цупик домовик…


РОЗДІЛ ТРИДЦЯТЬ СЬОМИЙ
МАСЬКІН І ЄВРЕЙСЬКЕ ПИТАННЯ

Одного  дня  Маськін  почув  по  радіо  інформацію, що всіх Маськіних запрошують
поселитися  в  одному  місці,  щоб  за ними легше було спостерігати. Маськін був
позитивним  громадянином  і вирішив відвідати це місце, бо подумав, що це було б
чудово  жити  разом  зі  всіма  Маськіними. Цю країну назвали Маськопотамія, щоб
усім було зрозуміло, де тепер живуть усі Маськіни.
У  світі  знову  підіймав  голову антимаськінізм, представники якого вважали, що
бути Маськіним–явище  шкідливе  взагалі  і для всього людства зокрема. В результаті цього явища
більше  ста  років  тому  серед Маськіних виник зворотний рух: маськінізм, який,
навпаки, вважав, що бути Маськіним–явище  корисне.  Маськінізм,  звичайно, ніколи б не досяг успіху, як сотні інших
течій  і  вірувань,  що виникли і канули в небуття, коли б не основні ляльководи
Землі,  яким  ідея  видворити  від  гріха  подалі  всіх Маськіних і зібрати їх в
одному місці сподобалася.
Як,  ви  хіба  не  знаєте,  що  на Землі є шість-сім основних ляльководів, які і
розігрують  основні  світові  спектаклі?  А,  то  ви,  мій  любий читачу, наївно
вважаєте,  що  долі  миру  вершаться  на  виду  у  всіх  ?  Ха-ха-ха!!! (Даруйте
великодушно. Цей сміх у мене вирвався ненавмисне. Він скоріше–сміх  крізь  сльози, аніж веселий і радісний.) Ви дійсно вважаєте, що ті комічні
фігури,  які  ми  спостерігаємо  на екранах наших телевізорів, і є ті особи, хто
організовує всі ці світові спектаклі?
Пробачите   покірно…   Але   я  вам  повинен  розплющити  очі:  світом  правлять
ляльководи.  Самі вони невидимі, тому що одягнені в чорне, а на тлі чорних куліс
вони  невидимі.  Як у ляльковому театрі Образцова. Пам'ятаєте? Смикнув ляльковод
за мотузочок– почалася війна. Смикнув за інший – війна закінчилася. Змахнув вусатий ляльковод рукою – і організувалася нова держава – Маськопотамія.
Місце  для  поселення Маськіних ляльководи вибрали не дуже придатне, тому що там
жило  більше всього антимаськінітів, але що поробиш, згідно стародавньої легенди
Маськіних  це  було саме те місце, де Маськіним рекомендувалося зверху займатися
натуральним  господарством.  Ляльководам, проте, це місце було зручне. Така собі
лялькова  арена,  де  можна  малою,  а  головне, чужою кров'ю вирішувати світові
конфлікти.
Чому вибрали саме Маськіних? Тому що вони найнаївніші. Їм морквину покажи –вони  дві  бачать.  Ось  тому їх і призначили вибраними Маськіними, щоб вони для
всього  людства  бачили по дві морквини замість однієї, а все людство могло б їх
шпигати...
Усі  Маськіни,  особливо  ті,  хто  по  природі  простіший,  кинулися селитися в
Маськопотамії.  Маськін  теж  не  витримав  і,  зібравши  всіх  мешканців  свого
будинку,  попрямував  в Маськопотамію. Проте після прибуття йому сказали, що він
не  зовсім  справжній  Маськін і щоб стати справжнім, йому слід обрізати вуха до
певної  стандартної  довжини.  Крім того, Плюшевого Ведмедя треба було терміново
відправити  назад,  тому що він не Маськін і підстригати йому нічого, і тут йому
не країна Плюшевих Ведмедів, хай і не мріє…
А  решту  жителів  Маськіного дому ухвалили переробити в Маськіних за 24 години.
Для   переробки   Шушутці   звеліли  наростити  вуха,  Кашатці  вкоротити,  обом
оберемкових  котам  надіти паперові вуха, папугам вищипнути пір'я у формі вух, а
домовикові-барабашці  Цупику  у приказному порядку вставити зуби за його рахунок
і відправити назад разом з Плюшевим Ведмедем, тому що якщо він домовик–то  повинен  сидіти  удома.  (Навіщо  вставляти зуби, та ще за свій рахунок? Щоб
забезпечити  зайнятістю  дантистів  Маськопотамії,  яких там була велика частина
населення.)
Маськіну  все  це  не  дуже  сподобалося,  але він вирішив почекати і відразу не
виїжджати  з Маськопотамії, тим більше що відразу назад і не випускали. Маськін,
заховавши  Плюшевого Ведмедя з домовиком Цупиком під ліжком у готелі, попрямував
оглядати  країну  і виявив, що переважно вона розташовується на пустирі і по ній
весь час сновигають антимаськініти і Маськіних кривдять.
Маськін  подумав,  що,  напевно,  цю  Маськопотамію  для  того  і придумали, щоб
антимаськінітам  було  зручніше за Маськіними полювати. А то раніше всі Маськіни
були розкидані по світу і зібрати їх до купи було непросто.
У  Маськопотамії  всі  говорили  на  маськопотамській  мові,  на  якій  все було
навпаки.  Маськіну  поміняли  ім'я на Нікьсам (що означає Маськін, тільки справа
наліво).  Потім  Маськіна  зі всіма мешканцями будинку призвали до Армії оборони
Маськопотамії,  в  якій служити було дуже складно, тому що вона весь час грала в
таку  дивну  гру:  називається  піддавки. Треба було бігати під градом каміння і
куль  антимаськінітів,  а  самим стріляти було не можна, інакше відразу садили в
турму.
Річ  у  тому,  що  у  ляльководів  були  дуже  дивні  правила  гри. Особливо все
ускладнилося,  коли у них опинилися свої ляльководи, а ляльки перших ляльководів
іноді  слухатися  відмовлялися і примудрялися смикати за мотузочки найголовніших
ляльководів,  у  яких  ляльководів  начебто  не  повинно було бути. Ситуація так
заплуталася,  що  без  ножиць  розібратися  було  вже  неможливо.  Всі ниточки і
мотузки зав'язалися вузлами і всі, кому не лінь намагалися за них смикати.
Першою  призов  в  армію  отримала  кішка  Бася,  яку  призначили  інструкторкою
парашутистів,  тому  що  заздалегідь її скинули з другого поверху військкомату і
переконалися, що вона чудово парашутує.

Золотого  кота  комісували  згідно  психічних  показників.  Він  не  зміг пройти
комісію  у  психіатра,  тому  що,  як  ви  пам'ятаєте,  був єдиним нормальним із
психічної  точки  зору,  що  вже давно стало вважатися серйозним відхиленням від
норми.  А що робити? Коли переважна більшість звихнута на всю голову, доводиться
коректувати норми.
Папуг  призвали  в  дезінформаційні війська, де вони повинні були дезінформувати
супротивника,  але  оскільки супротивник так і не був призначений, то ці війська
дезінформували самі себе, щоб не простоювати даремно.
Маськін  з тапочками від військової служби ухилився і вирішив поїхати додому. Та
не  так сталося, як гадалося. Шлях йому заступили два вартові Маськопотамії, які
берегли  вхід і вихід. Це були Маськопотами і Маськозаври. Маськопотами вважали,
що  Маськопотамію  треба  віддати  антимаськінітам,  а  самим  втопитися в морі.
Оскільки  багато  в  морі  топитися не хотіли, Маськопотами ревниво стежили, щоб
ніхто  з  Маськопотамії не втік, а то топитися буде нікому. Маськозаври молилися
зранку  до  вечора  і  взагалі  вважали,  що  Маськопотамії  не  існує,  проте з
Маськопотамії теж нікого не випускали.
Маськін тоді їм і каже:
–Ось  дивлюся  я  на  вас, ніби ви нормальні, руки у вас є, ноги є, голова навіть
буцімто є. Що ж ви себе до такого життя доводите?
А  Маськопотами  з  Маськозаврами  вдають,  що  Маськін  не  з ними розмовляє, і
дивляться кудись у бік моря.
Правий тапочок Маськіна тоді і говорить:
–Що  на них сердитися, вони люди підневільні. Куди їх ляльковод смикає, туди вони
і тягнуться. Треба з ляльковода питати.
–А  давайте  розберемося, хто тут ляльковод, і роги йому пообламуємо! Адже в тому
і  є  перевага  простого  люду  над ляльководами, що як би ти високо не засів за
свої  мотузочки  смикати,  рано  чи  пізно  будь-якому  ляльководові  поміж  очі
надавати можна,–рішуче  заявив  Лівий  тапочок  і,  виплюнувши папіроску, вправно прокусив лаз у
колючому дроті, котрий відокремлював Маськопотамію від решти всього світу.
Перш  ніж  покинути  Маськопотамію,  Маськін  забрав кішку Басю з армії і одразу
помітив,  що  до  кішки Басі прив'язаний мотузочок, оскільки вона була останньою
ланкою  в  ланцюжку  ляльководів.  Маськін  не став одразу обрізати мотузочок, а
вирішив  прослідкувати, куди він веде. Виявилось, що мотузочок від Басі через її
начальство   вів   до   уряду   Маськопотамії,   який  смикали  за  мотузочок  і
Маськопотами,  і  Маськозаври,  і  взагалі  за  цей  мотузочок смикала величезна
кількість   ляльководів,   але  найміцніший  мотузок  вів  до  однієї  анонімної
добродійної  організації,  яка  забезпечувала  Маськопотамію  купою грошей, яких
вона  потребувала, оскільки там ніхто давно ніякого натурального господарства не
вів.
Хто  ж смикав за мотузочок анонімну організацію? Ви не повірите. Старий знайомий
Маськіна капітан Ібн-Оливка-Алібаб і його сорок розбійників. «Не може бути!»–здивувався  Маськін,  хоча,  розміркувавши,  вирішив,  що  в  цьому немає нічого
дивного.  Коли  б  не  капітан Ібн-Оливка-Алібаб, дбайливих Маськопотамів, котрі
пропонують  добровільно  втопитися  в  морі, давно б госпіталізували, а оскільки
вони,  самі  того  не  відаючи,  процвітають  на  гроші  сорока  розбійників, то
вважаються поважаними людьми і керівною силою в державі.
Придивившись,  Маськін,  проте,  побачив,  що самого капітана Ібн-Оливку-Алібаба
смикали  мусьє  Сільвупляшкін з сером Джентельменчиком, яких водила на мотузочку
фрау  ДойЧленд,  яку  смикала,  мов ляльку, птаха Рухх з балалайкою, яку, у свою
чергу,  смикав  президент  Сполучених Штанів Бушкінь, якого смикала за мотузочок
Ринкова  Економіка,  яку  водило, наче ляльку, Глобальне Потепління, яке смикали
за   вірьовки   професори  Борщів  Щавлевих,  яких  водили  по  сцені  Глобальне
Помутніння,   Глобальне  Потурання  і  Глобальне  Збайдужіння,  якими  заправляв
Трамвайний  Хам,  котрого  водили  на  мотузках  Макдональдс з Кока-Колою. Ви не
повірите,  хто з'їв бутерброд Макдональдс і грався пляшкою кока-коли, катаючи її
по  підлозі.  Ще  не здогадалися? Так-так. Ви не помилилися, мої розумні читачі.
Кішка  Бася.  Річ у тому, що кішки дуже люблять гратися мотузками і котити різні
предмети  по  підлозі.  Ось  вона  знайшла  пляшку  і  стала  нею гратися. А вся
компанія  ляльководів  з  ляльками  засмикалася  в  хаотичній різноманітності...
зрозуміло, смикаючи прив'язану до них кішку Басю.
Таким  чином, виявилось, що запитати нема з кого, тому що остаточним ляльководом
виявилася  всіма  відома  кішка  Бася,  котра  страждала Гострою Котячою Дурістю
(ГКД).
Маськін  відібрав  у  кішки пляшку з кока-колою і викинув її у море, мовляв, хай
хвилі   граються,   все   одно   все   так   заплуталося,   що   без  ножиць  не
розплутати…Опісля  Маськін  відв'язав кішку Басю, зібрав решту своїх домочадців,
і вони, втомлені пригодами і життєвими перипетіями, повернулися додому.

РОЗДІЛ ТРИДЦЯТЬ ВОСЬМИЙ
МАСЬКІН І СУШІ

Війна Маськіна з суші1почалася  несподівано.  Річ  у  тому,  що Плюшевий Ведмідь підсів на суші, тобто
пристрастився   до   них  хворобливо,  не  на  жарт.  Одного  разу  Маськін  мав
необережність  пригостити  Плюшевого  Ведмедя  однією  суші  для  ознайомлення з
японськими  культурними традиціями, а Плюшевий Ведмідь став вимагати суші щодня,
накидався на них, як здичавілий, і відразу пожирав.
_____________________
1Суші –тонка  скибочка  філе  свіжої  риби  або  іншої  морської живності, покладена на
грудочку  рису.  Зустрічаються  також суші у вигляді рисових рулетиків з різними
комбінаціями  овочів  і  рибного  філе, загорнутих у морську капусту, або просто
оригінально  порізаної  риби  без  рису  і  овочів  (сашимі), зате обов'язково з
соєвим соусом і хріном васабі.
Маськін  злякався,  що  Плюшевий Ведмідь стане сушіманом, і навіть водив його до
неофрейдопукаліста   Дуборіза,   щоб  той  його  від  суші  відучив.  Нічого  не
допомагало.
Тоді  Маськін  перестав  суші  Ведмедеві  купувати.  Плюшевий Ведмідь показився,
показився,  та  й  дав  собі  на  спокій.  Маськін  вже було зрадів, що Плюшевий
Ведмідь від своєї хворої пристрасті вилікувався.
Але  не  тут  те  було.  Виявилось,  що Плюшевий Ведмідь сам собі виготовив масу
кульок  з  рису і пішов надвір шукати, що би свіженького на них покласти. Першою
на  очі  йому  попалася жаба, і він пострибав за нею, зловив, поклав на кульку з
рису  і  полив соєвим соусом. На щастя, жаба була проворною, тому, коли Плюшевий
Ведмідь заплющив очі від очікуваної насолоди, і відкрив рот–жаба  зістрибнула з рисової кульки, і Плюшевий Ведмідь з'їв суші без жаби. Потім
Плюшевий  Ведмідь  відібрав  дощового  черв'яка у місцевої ворони, яка піднялася
над лісом обурено горлаючи замість «кар-кар!»–«крав-крав!»,  у  зв'язку  з  чим  була  зачислена  натуралістом,  що  випадково
проходив  мимо, в новий вид ворон під назвою «карвони». (Все логічно, чи не так?
Ворони      кричать      «кар!»      Карвони      кричать      «крав!»     Слава
натуралістам-класифікаторам.  Без  них  жива  природа була би якоюсь бездомною.)
Дощовий  черв'як  теж не дав себе з'їсти, розвівши з Плюшевим Ведмедем філософію
про  цінність  всього  живого,  цитуючи  Шекспіра  і  аргументуючи так жваво, як
тільки  можна  аргументувати  перед відкритим ротом опонента, що збирається вами
натурально поласувати.

Плюшевий  Ведмідь  хоч  і  звихнувся  на  своїх  суші, все ж поважав філософію і
філософського  черв'яка відпустив, вирішивши, що він скоріше не дощовий черв'як,
а книжний.
Наступним  Ведмедеві  попався  коник-стрибунець, але і його довелося відпустити,
тому  що  у  нього  залишалася неоплачена іпотечна позика дому. Хоча у коників і
немає  будинків  через  непотрібність,  оскільки живуть вони в зеленій травичці,
проте  і  коники  в  даний  час  теж стали купувати будинки задля оренди і охоче
беруть позики, покладаючись на жвавий ринок нерухомості.
Далі  Плюшевий  Ведмідь  намагався  покласти на рисову кульку і з'їсти у вигляді
суші:   пуголовка,  равлика,  черепашку,  сусіда  Жмикрута  і  навіть  домовика-
барабашку Цупика, але всі вони щасливим чином рятувалися.
Маськін,  дивлячись  на  таку ситуацію, вирішив найти причину такої пристрасті і
пішов до місцевого продавця суші Сан Санича Самурайкіна.
Самурайкін був прихованим професійним камікадзе2, але просто не знайшов ще гідної мети і поки що торгував суші.
Маськін його прямо запитав:
–Ти  що,  гицлю  недорізаний,  в  суші  підмішуєш, що мій Плюшевий Ведмідь зовсім
з'їхав з глузду?
– Ти, Маськін-сан, не турбуйся. Я тобі краще ікебану3 сплету…– засюсюкав Сан Санич Самурайкін, а сам намацав подарунок нареченої –ніж  для  харакірі,  подарований  йому  на  випадок,  якщо  доведеться терміново
самоліквідуватися.
–Ти  моєму  Ведмедеві  голову  зовсім  своїми суші заморочив, він трохи сусіда не
з'їв,– обурювався Маськін.
–У  тому  то й справа, Маськін-сан, що не з'їв… Все це лише ілюзія. Наш японський
дзен-буддизм4  вчить, що мета існування –переміщення  буття  зовнішнього і ілюзорного в буття, розміщене в собі, в буття,
котре  витікає  з  поля  небуття,  де знищені поняття і властивості буття, тобто
перехід   до   суті   через   знищення  форми,  до  чистої  енергії  буття  поза
визначальними її категоріями.
– Я тобі зараз як покажу «дзен» по шиї, – визвірився Лівий тапок Маськіна. –Ти  не  дивися,  що я звільнений від військової служби через плоскостопість. Так
надаю– знатимеш, де раки зимують.
– Агресія, шановний Лівий тапок-сан, – це не вихід, – гнув своє Самурайкін. –Справжній  аскет  сидить  над  безоднею  своєї власної підсвідомості, як кіт над
мишачою  норою,  і  ловить, наче мишу, найглибший імпульс свого «я», що сплив на
поверхню, очищаючи його від нальоту зовнішнього, того, що не «я»…
__________________
2Японське  командування  в  кінці  другої світової війни було вимушене вдатися до
безпрецедентної  практики використання льотчиків-самовбивць. 25 жовтня 1944 року
Імперський штаб у Токіо оголосив про створення спеціального підрозділу ВМС– камікадзе, названого так на згадку про «божественний вітер» – могутній ураган, який врятував Японію від монгольського нашестя.




– А ну признавайся, що в суші домішував, – накинувся на Самурайкіна Лівий Тапочок –майстер  східних  бойових  мистецтв.  Зав'язався  запеклий  бій,  тапочок  часто
завдавав  ударів,  які  Самурайкін  уміло блокував, і невідомо чим скінчилася би
справа, якби Маськін їх не розтягнув у різні сторони зі словами:
–Гаразд,  досить  битися,  теж мені Джеки Чани доморослі. Я тебе, Самурайкіне, по
хорошому питаю, чого ти в свої суші намішав?
Самурайкін  побачив,  що Маськін не відчепиться, а Лівий тапочок боляче б'ється,
і вирішив все Маськіну розповісти відверто.
– Давним-давно ми в Японії вирішили, що це не діло, аби наша національна страва – суші –залишалася  непопулярною,  на  відміну,  наприклад, від китайської їжі. Що вони,
кращі  за нас, чи що? Ну і стали ми в суші додавати невелику дозу дзен-буддизму,
від якого голова у людей і їде…
– А чи є засіб від цього вашого, вибачте на слові, харчового сектантства? – поцікавився Правий тапочок Маськіна, інтелігентно відкашлявшись.
– Є один засіб, але, я боюся, на нього ваш Плюшевий Ведмідь не піде, – засумнівався Самурайкін.
– Який? – разом запитали Маськін і обидва тапка.
–Треба  відразу  з'їсти  сорок  суші, тоді Плюшевому Ведмедеві стане погано і він
більше ніколи не стане їх їсти.
– Обдуриш, я тобі покажу звідки ноги ростуть, – погрозливо сказав Лівий тапочок Маськіна.
_____________________
3 Ікебана –унікальний  і  дуже  стародавній  вид  японського  мистецтва: мистецтво складати
букет.

4Дзен-буддизм  є  не  тільки  релігійним  феноменом;  він  створив  цілу  школу в
літературі,  філософії  і  мистецтві.  Дзен виник в Китаї на початку VI ст. Його
основоположником  вважається  Бодхідхарма, цей індійський Діоген. У VII-VIII ст.
дзен-буддизм  проник  до  Японії і тут отримав свою закінчену форму в середовищі
самураїв.
– Слово самурая – ось тобі хрест – сам собі харакірі4 зроблю, – забожився переляканий Самурайкін.
– Гаразд, давай пакуй свої сорок суші, – махнув рукою Маськін і, оплативши покупку, відправився додому.
Самурайкін не обдурив. З'їв Ведмідь сорок суші, похворів ведмежою хворобою5і  видужав. Більше він суші не їсть, а їсть тільки ванільні сушки, якими Маськін
його часто пригощає задля компенсації.
А я так скажу – чи суші, чи сушки, –не  треба  мішати  їжу  з  філософією,  а  то  обов'язково виникнуть проблеми зі
шлунком.

РОЗДІЛ ТРИДЦЯТЬ ДЕВЯТИЙ
МАСЬКІН І СВІДКИ ЄГОРА

Одного  недільного  ранку  в  будинок  Маськіна  постукали  два  кролики  вельми
приємної  зовнішності  і  повідомили,  що  вони  свідки  Єгора. Маськін був дуже
гостинний, відразу провів їх у вітальню і пригостив чаєм з пирогом.
Попивши  чаю і посмакувавши донесхочу пирогом, свідки Єгора повідомили Маськіну,
що  вони  особисто  бачили, як Єгор сотворив світ за сім днів. Маськін від такої
новини  отетерів,  вуха  розвісив  і  став  свідків  Єгора детально розпитувати.
Маськіну  все  було цікаво, адже він теж, як і Єгор, жив за рахунок натурального
господарства і хотів підняти його ефективність.
Проте  подробиць  свідки  Єгора  не  видавали.  Наприклад,  вони не відповіли на
питання,  хто, власне, фінансував створення світу, хто ним займався і хто роботу
приймав. Вони тільки безперервно гундосили, що Єгор створив мир за сім днів.
Маськін  схвилювався  не  на  жарт, чи не заїло часом у свідків Єгора пластинку.
Він  покликав  свій  улюблений  старий  Грамофон  і  той, перевіривши побоювання
Маськіна,  розвіяв сумніви, заявивши, що з пластинкою у свідків Єгора все гаразд
з  технічної  точки зору, а вся справа в записаному інформаційно-убогому змісті.
В  основному,  це  була  заяложена  одна  фраза  про  те,  що свідки Єгора точно
свідчать, що Єгор створив світ за сім днів.
__________________
4Обряд харакірі –самогубство,  прийняте  у самураїв, у разі образи їх честі, здійснення негідного
вчинку, у разі смерті свого сюзерена або, коли обряд сформувався остаточно,– за вироком суду як покарання за здійснений злочин.
5Ведмежа хвороба – діарея (понос).
У  найближчі  тижні  картина  повторювалася:  свідки Єгора прибували, пили чай і
свідчили  про  Єгора.  У  Маськіна  почалися  серйозні  перебої з чаєм, а пироги
свідки  Єгора  усі  строщили.  Тоді  Маськін вирішив поставити питання руба, але
питання  руба  стояти не хотіло і весь час падало навзнак. Тоді Маськін все-таки
вирішив  уточнити,  хто ж такий цей Єгор і де знаходиться світ, який він створив
за сім днів.
 Згідно  отриманих  довідок  виявилось,  що Єгор проживає недалеко від Маськіного
дому  і  світ  його  невеликий,  і  складається  з маленького будиночка, кількох
сараїв і городу.
Ми  творимо  свої  світи  з  підручного сирого матеріалу і обживаємо їх, невміло
торуючи  шляхи-дороги  нашими  полями і лісками. Але так, щоб всього за сім днів
створити господарство в повному об'ємі,–Маськін  про таке чув уперше і вирішив з Єгором безпосередньо познайомитися. Йти
в  гості  до нього Маськін не зважився і просто став чекати слушної нагоди. Така
нагода  трапилася дуже швидко, коли одного недільного ранку на порозі Маськіного
будинку  з'явилися  не  звичні  вже  охайні  свідки  Єгора,  а  сам Єгор власною
персоною.  Маськін  злегка  розгубився,  але не подав вигляду і запросив Єгора у
вітальню.  Чаю  у  Маськіна  залишалося  зовсім небагато, і вони попили кефіру з
економії.
– Тут ваші свідки приходили кожного тижня, – поскаржився Маськін, – говорили, що ви цілий світ створили за сім днів.
Єгор почухав лоб і закусив кефір печивом. «Культурна людина, – подумав Маськін, – був би некультурним, занюхав би рукавом».
– Давно мені треба було прибрати свідків, – розговорився Єгор, – а то весь час ходять і ходять, людям голови морочать.
–То  що,  ви  й  справді  всього  за  сім  днів  все створили: і два сарайчики, і
будиночок, і так далі?..
– Ну, а чого возитися? – в очах Єгора заграли лукаві бісенята і він налив собі ще кефіру.
– Ой світочку ясний, та це ж дива справжні, –сплеснув  у  долоні  Маськін,  який  будував  одну єдину лазню вже п'ятий рік, а
робота майже не рухалася.
Кефір явно ударив Єгору в голову, і він продовжив:
–А  ще я спорудив електростанцію, що працює на гної, і побудував міст на Місяць і
гігантський самоскид марки «Уперед, Епоха!»
– Та фто ви кажете! – зафтокал Маськін від неймовірного захоплення. – А яму на дорозі перед візитом фрау ДойЧленд теж ви засипали?!
– А хто ж  іще? – махнув рукою Єгор і допив пляшку кефіру до кінця.
– Так чому ж свідки Єгора концентрувалися тільки на факті творіння миру? – здивуванню Маськіна не було меж. –Це  ж  вони,  по суті справи, скоріше применшують ваші діяння, аніж прославляють
їх!
– Ну, так і я про те ж, – зарюмсав Єгор, і Маськін приніс йому ще кефіру. –Я  цим  свідкам  говорю: киньте ви по будинках валандатися, займіться справою, а
вони наче в хрещика бавляться: шасть– туди, шасть –сюди…  Неподобство. Ось я за ними цілі вихідні по будинках і бігаю, може зловлю,
вуха  добряче  понасмикую.  А  вони,  мабуть,  прослідкували,  що  я сьогодні до
Маськіна  намилився,  і  не  з'явилися.  Бояться,  горе-свідки. Ти їм, Маськіне,
наступного разу так і скажи–мовляв,  нічого  сюди  ходити,  Єгор  багато  чого  зробив і робить, і зовсім не
обов'язково  з  новиною  не  першої  свіжості  про  створення  світу по будинках
лазити, добрим людям памороки забивати.
– Добре, –втішився  Маськін,  якого  перебої  з чаєм і пирогами починали сильно турбувати.
Плюшевий  Ведмідь у нього на півпопки вже схуднув, а оберемкові коти стали менше
спати від недоїдання.
На  тому  і  постановили.  Єгор  узяв  ще пляшку кефіру в дорогу і, розцілувавши
міцно Маськіна, гірко розплакався:
–Ось  тебе,  Маськін,  я  люблю.  Ти  сидиш тихо, своїм натуральним господарством
займаєшся,  ніде  не  валандаєшся,  під ногами не крутишся, нічого не свідчиш. Я
тобі  по  дружбі  урожайний рік влаштую. Сій побільше чаю, сподіваюся у тебе він
цього року добре зійде.
Маськін  хотів  заперечити,  що  в  широтах,  де живе Маськін, чай не росте, але
промовчав  і  вирішив  послухатися.  Коли  Єгор пішов, Маськін посадив на грядці
п'ять чайних чашок і полив їх вершками.
Прокинувся  Маськін  наступного  дня  і  не повірив своїм очам: на місці, де він
посадив  чайні  чашки,  красувалося  величезне  чайне  дерево,  яке  вже  щосили
плодоносило,–на  обважнілих  гілочках  висіли  запашні  пакетики  з  чаєм. «Е, та цей Єгор не
простий чоловік, а з секретом»,– подумав Маськін і став збирати урожай чаю.
Наступної  неділі знову прийшли охайні та чепурні свідки Єгора, і Маськін сказав
їм,  що  до  нього  приходив  Єгор  і  просив гнати їх у тришиї. Свідки Єгора не
розгубилися  і  заявили, що тепер вони не свідки Єгора, який створив світ за сім
днів, а свідки Прохора, який збудував водокачку.
– Ну, це інша справа, –зрадів  Маськін  і  запросив  їх  пити  чай,  оскільки тепер у Маськіна було чаю
вдосталь– хоч упийся.


РОЗДІЛ СОРОКОВИЙ
МАСЬКІН І КУРЧАТКО ТАБАКА

Якось  президент  Сполучених Штанів готувався до візиту нового керівника Груздії
царя  Тамара. Той прийшов до влади в результаті вельветової революції. У наш час
революції  стали  випускатися  на  ткацьких  фабриках.  Особливо  в  моді, окрім
оксамитових  революцій,  революції з ситцю і крепдешину. Вийшовши з моди в сфері
одягу,  ці прості, але міцні тканини припали до смаку революціонерам, і ті охоче
використовують  їх  для  пошиття  нових  революцій.  Цар  Тамар  був  не  дурень
попоїсти,  і  президент  Сполучених Штанів Бушкінь хотів його прийняти на широку
штанку,  тобто  ногу.  Він  викликав  до  себе  своїх вірних помічників капітана
Ібн-Оливку-Алібабу,  що став тепер начальником розвідки, і Скандалізу Безобрізу,
що  завжди  тішила  естетичні смаки президента Бушконя. Бушкінь поставив питання
руба:  «Що ми можемо собі дозволити приготувати з груздинської кухні? Скандаліза
надіслала  запит  у секретний архів бібліотеки Конгресу, і там знайшли книгу під
назвою   «Секрети   груздинської   кухні».  Передивившись  усю  книгу,  вирішили
зупинитися на курчаті табака1.
Бушкінь  відправив  Скандалізу  на  кухню  готувати курча, а сам став розучувати
танець  із  шаблями  з  капітаном  Ібн-Оливкою-Алібабом, який весь час намагався
рубонути  шаблею  по  президентові,  але  той  вправно  ухилявся,  тому  що  був
техаським  хлопцем, а техаські хлопці дуже верткі, бо в Техасії інакше не можна.
Як ви пам'ятаєте–це  країна  Плюшевих  Бичків і щоденної кориди, що закінчується криком Плюшевого
Бичка:   «Ой!».   А   це  дуже  тренує  крутість-верткість.  Скандаліза  вчепила
квітчастий  фартушок  і  відкрила  книгу  секретів  груздинської  кухні.  Рецепт
вимагав:  «Для  приготування  курчати  табака беремо курча, що смалить табаку, і
злегка  відбиваємо,  щоби  курча прийняло плоску форму. Солимо і перчимо курча з
обох   боків.   Розігріваємо  сковорідку  з  топленим  маслом,  кладемо  на  неї
підготовлене  курча,  натерте  часником,  закриваємо  щільно  кришкою  і ставимо
зверху   щось   тяжке.  Смажимо  на  середньому  вогні  15-20  хвилин,  а  потім
перевертаємо  і  продовжуємо  смажити до готовності (приблизно ще 15-20 хвилин).
Окремо для підливи–часник,  розтертий  з  сіллю і перцем, заправлений злегка підсолодженим томатним
соусом».

_______________
?Курчатко  табака  називається  так  тому,  що слово «табак» співзвучне зі словом
«дабак», яке грузинською означає спеціальну сковорідку для цієї страви.


Скандаліза   викликала  курчатко,  що  нюхало-смалило  табаку,  із  спеціального
присадибного  господарства  тютюнової  фірми  «Філіп  Морріс».  Курча  одразу  ж
з'явилося.  Різати  курча  і  обскубувати  Скандаліза  не  зважилася,  тому що в
рецепті  не  було  такої вказівки, а узяти на себе таку відповідальність вона не
посміла.  Отримавши  підпис курчати під добровільною згодою послужити Сполученим
Штанам  у  якості курчати табака, вона привела його до присяги і почала натирати
сіллю  і  перцем  поверх  пір'я.  Курча  не  чинило опору, тому що було зв'язане
присягою,   але   відчайдушно  чхало  і  пошепки  критикувало  уряд.  Скандаліза
відверталася,  щоби  не  чути пекучо-солоної критики, від якої і в неї крутило у
носі,  і  думала  про  себе,  що це нічого, що курча не зарізане і не обскубане.
Зараз так прийнято– подають в ресторанах нечищену картоплю, моркву з грудками землі – це так по-модньому.
Чом би не подавати курча в пір'ї?
Проблеми  почалися, коли Скандаліза стала курчатко тихенько відбивати, щоб воно,
згідно  інструкції  в  секретному  рецепті  груздинської  кухні, прийняло плоску
форму.  Курча,  хоч  і  було  військовослужбовцем і підготувало себе до нелегкої
ратної  долі,  не  захотіло  бути відбитим, і при першому ударі молотком по його
злиденній  курячій  попі  випарувалося  в невідомому напрямку, залишивши по собі
гучний  шлейф  обурливих  криків і недвозначних образ на адресу уряду Сполучених
Штанів, пані Скандалізи Безобрізи і навіть президента Бушконя особисто.
Скандаліза  негайно  з'явилася  з доповіддю до президента Бушконя, якому капітан
Ібн-Оливка-Алібаб  уже  взявся  перерізувати  горло,  але  з  появою  Скандалізи
тимчасово  відступився,  бо у неї було нове плаття і капітан не хотів забризкати
його кров'ю президента Бушконя.
Капітан  Ібн-Оливка-Алібаб сподівався залучити Скандалізу до свого гарему і тому
намагався показати себе з романтичного боку, що йому практично вдавалося.
–Пане  президент,  курчатко  табака  ухилилося  від  виконання своїх обов'язків і
дезертирувало в невідомому напрямку,– відрапортувала Скандаліза Безобріза.
– Негайно оголосити війну і зажадати видати курчатко табака! – розпорядився президент Бушкінь.
– Якій державі оголошувати війну? –діловито  уточнила Скандаліза, але капітан Ібн-Оливка-Алібаб її галантно перебив
і  попросив  оголосити  війну  своїй  рідній державі, оскільки там він був тричі
засуджений до страти за розбій–уряд  рідної країни Ібн-Оливки-Алібаби саме розбишакував і не терпів конкуренції
в  цьому  питанні.  Той  факт, що державна влада не дозволяла Ібн-Оливці-Алібабі
розбишакувати,  був  чудовою  ілюстрацією несправедливості і антинародності цієї
влади.  Хоча  те,  що  і  в  Сполучених  Штанах  розбій  простим  громадянам  не
дозволявся,  а  влада в Сполучених Штанах все одно вважалася народною, президент
Бушкінь  якимось  чином  призабув,  бо  у наш час розбій взагалі став винятковим
привілеєм   урядів   держав,   і  вони  строго  стежать,  щоб  прості  громадяни
задовольнялися  тільки  дрібним  хуліганством  і  розкраданням  із зломом. Важко
опротестовувати  право  будь-якої  держави  на  розбій.  По-перше,  це  порушить
стабільність  державної  влади,  по-друге,  це загрожує вашому особистому життю,
таким чином, я гаряче рекомендую утриматися від цих необдуманих дій.
Бушкінь  негайно  виставив  ультиматум  батьківщині  Ібн-Оливки-Алібаби:  видати
курчатко табака за 24 години–інакше  війна.  Курча,  звичайно,  не  видали,  тому що, по-перше, у них його не
було,  по-друге,  ультиматум  Бушконя  дійшов  до  них  тільки  через  48 годин:
експрес-пошта  «Федя-Експрес»  забігла  по дорозі до тещі на млинці, а по-третє,
держава  ця  була  хоч  і маленькою, однак гордою, і ні за що не погодилася б на
змову  із  Сполученими Штанами. Відповідно, держава була завойована ще до обіду,
і Бушкінь відверто занудьгував.
– Кому б іще оголосити війну? – з надією питав він, роздивляючись карту світу. – Ось, – раптом зрадів він, – ось ця країна відповідного розміру. Негайно оголосити їй війну!
Скандаліза   викликала  експерта  з  географії,  але  він  усіх  розчарував,  бо
виявилося,  що  Бушкінь  показав на карті самі Сполучені Штани і оголосити війну
цій державі не міг, тому що був її громадянином, і навіть президентом.
Ще  декілька  країн,  у  які  тикав  пальцем Бушкінь, виявилися непридатними для
завоювання,   бо   там   прем'єр-міністри   були  американськими  громадянами  і
завойовувати їх не було сенсу.
Взагалі,  останнім  часом  нерідко  трапляється,  що  керівник  країни  має ще й
громадянство  іншої  країни.  Це  дуже  прогресивна  практика. Наприклад, уявіть
собі:  якби  Ганнібал  мав  римське  громадянство,  не  було б потреби воювати з
Карфагеном.  Президент Римської республіки просто віддавав би йому розпорядження
як  своєму  громадянинові,  і  той  би їх бездоганно виконував, боячись втратити
римський паспорт.
Президент  Бушкінь  проконсультувався  з  двоголовою  птахою  Рухх з балалайкою,
поставивши  їй  питання,  куди могло подітися курчатко табака. Голови птаха Рухх
проконсультувалися  між  собою і пригадали, що понад вісімдесят років тому, коли
вони  були  ще  неопереним  курчам  і  з них намагалися зробити рагу із червоним
перцем, вони втекли у Париж до Сільвупляшкіна.
Вирішили  оголосити війну країні Сільвупляшкіних, але Сільвупляшкін проревів, що
не   віддасть   курчати,  навіть  якщо  б  воно  у  нього  було,  бо  для  нього
гастрономічні  цінності  існують поза політикою, поза світом і поза війною, і що
за кожну сльозу курчати табака він готовий– pour chacune de ces larmes, il eыt donnй un verre de son sang…2
З Сільвупляшкіним після такої заяви вирішили не зв'язуватися.
Коротше,  робити  було  нічого.  Довелося  погрозити паную Тамару війною, щоб не
приїжджав, тому що пригощати його було нічим.
А  при чому тут Маськин? Ні при чому. Курча тютюну пробігло мимо його будинку із
швидкістю вітру і знову сховався в невідомому напрямі.
Папуги,  правда,  скаржилися, що хтось поідкльовує їхнє зерно, але швидше за все
це був домовик-барабашка Цупик.
Я  відповідально  заявляю,  що  Маськін  ніякого відношення до курчати табака не
має! Для цього, власне, і був написаний цей розділ.
Сподіватимемося, що президент Бушкінь повірить мені на слово.


____________________
 2 Pour chacune de ces larmes, il eыt donnй un verre de son sang –За  кожну  цю  сльозу  він  би віддав склянку своєї крові (фр.) (Олександр Дюма,
«Граф  Монте-Крісто»,  цитується  із  французького видання: Alexandre Dumas, «Le
Comte de Monte Cristo», видавництво Gallimard, 1998, стор. 24).








РОЗДІЛ СОРОК ПЕРШИЙ
МАСЬКІН І МІКРОХВИЛЬОВА ПІЧ
Тільки подумайте, як швидко плине час –на  дворі  двадцять перше століття. Цікаво, скільки ще років слід нам провести в
новому  столітті,  щоб  якось  звикнутися з цією думкою… Напевно так трапляється
кожного  разу,  коли століття змінюють одне одного. Жителі минулого століття всі
разом   стають   справжніми  мандрівниками  в  часі  і,  опинившись  у  столітті
прийдешньому,  розгублено  озираються,  мов у чужому передпокої, не знаючи, куди
почепити  капелюх  і  куди  проходити,  і  де сісти, поки не вийде господар. Але
господар не виходить, і років через п’ять  вони  починають  освоюватися,  на  дванадцятому  році починають пустувати з
господаревими шаблями, на сімнадцятому–гратися  з сірниками, розкриваючись повною мірою у всій своїй відчайдушності, ну
а  на  тридцять  сьомому і сорок першому вже зовсім входять у смак, перевернувши
господареву  квартиру  догори  дригом  і  налюравши  у  хазяйське  ліжко,  що  у
майбутньому   навіть  історикам,  дивлячись  на  такі  варварські  справи,  стає
нудотно.  А  у  кого-у  кого,  як не в істориків, найміцніші шлунки! Немає у них
іншого виходу– станеш блювати –здохнеш  з голоду. Адже годують їх справжньою їжею рідко, однак вони постійно за
цю    мізерну    їжу   щедро   пригощають   своїх   хазяїв   і   решту   людства
найрізноманітнішими  небилицями,  які  змінюють  свій  зовнішній вигляд частіше,
аніж  уральська  погода. У кожного історика є свій господар. Бездомних істориків
відловлюють,  як  безпритульних  скажених  собак,  оскільки вони можуть бути так
само   небезпечними   для   будь-якого,  навіть  найдоброчеснішого  суспільства.
(Помилуй  Вас  Боже заглянути в архіви всуціль найпристойніших держав…) Стягують
виючих  бездомних істориків у спеціальне місце, де їм роблять щеплення від сказу
і  приручають  різні  господарі,  котрі  тренують  їх вчасно проситися назовні і
брехати  тільки  по  команді. А брешуть історики голосно і заливчасто, самі собі
вірячи, бо який чесний пес не вірить своєму гавкоту?
Мені  здається,  футурологи  скоріше  нагадують  котів і частіше бродять самі по
собі,  передбачаючи  майбутнє і залишаючись послідовними у своїх дослідженнях до
його  настання,  після  чого  вони за майбутнє не відповідають, бо воно підпадає
під   відповідальність   істориків.  На  точність  прогнозів  футурологів  можна
безбоязно  довіритися,  аніж  доповідям  істориків,  хоча  бездомних футурологів
також  відловлюють,  бо вони несуть загрозу суспільству. Минуле, проте, набагато
легше  змінювати,  ніж  майбутнє,  тому що минуле достатньо змінити на папері, а
майбутнє  можна змінити тільки в реальності, і міняти його слід уже зараз, а це,
повірте мені, дуже непросто. 
Так  і  наш  Маськін,  увійшовши  у двадцять перше століття зі своїм натуральним
господарством,  почувся  злегка  не  у своїй тарілці. Ще на початку цього нового
століття  Маськін  познайомився  з  мікрохвильовою  піччю  і  не  знав, що з нею
робити.  Спочатку він подумав, що використовуватиме її замість самовара, якого в
ті  часи  у  Маськіна  ще  не  було,  а  в  Західній  Божевільні  не знали цього
геніального  винаходу  людського  роду  і  наївно  кип'ятили  воду  за допомогою
електрики.
Маськін  спробував використовувати мікрохвильову піч як самовар. Наколов скіпок,
присобачив  з  гріхом  пополам  трубу  і  спробував розпалити. Мікрохвильова піч
дістала електричний шнур і покрутила електричною вилкою біля своєї скроні– мовляв, зовсім ти, Маськіне, без клепки у голові.
–  Ну, добре, – згодився Маськін, – а як у тобі воду гріти?
– Ніяк, – сказала мікрохвильова піч. – Воду гріють у чайнику, а ти, як мені здається, і сам цілковитий чайник!
Мікрохвильова  піч  не  дуже  церемонилася  з Маськіним, оскільки їй не хотілося
закінчити  свої  дні  спочатку  у  відділі речових доказів місцевої поліцейської
дільниці  й бути звинуваченою у пожежі, а потім осісти на місцевому звалищі, яке
часто  відвідують дикі звірі, а диких звірів мікрохвильова піч, як ви розумієте,
боялася,  бо  хоч  і  була пічкою, але все таки мікрохвильовою, а це означає, що
вона могла гнати тільки мікроскопічні хвилі.
Довелося  Маськіну  купити  чайник і залишити мікрохвильову піч у спокої. Єдине,
що вона погоджувалася робити–кокетливо  дозволяла  старому  дідусевому  годиннику  підглядати  час  на своєму
електронному  табло,  бо  він  страждав  склерозом  і розучився відлічувати час.
Мікрохвильова  піч  вважала  себе  приладом сучасним, надзвичайно пишалася своєю
електронікою  і  нікому  не  дозволяла  собою користуватися, мов звичайнісінькою
піччю.  Тільки  зрідка  вона  милостиво  дозволяла  Шушутці  розігріти тарілочку
макаронів,  і  то  щоразу  викидала  фокуси:  хвилину  погріє,  а  коли  Шушутка
перевірить–все  холодне,  а  через  секунду  все вже ледь не кипить і макарони вискакують з
печі,  як  ошпарені.  Але  Шушутка  був  жителем  двадцять першого століття, і з
мікрохвильовою  піччю  вони  не  сварилися.  Це  були їх особисті непорозуміння,
незрозумілі нам, до пояса вкоріненим у двадцяте століття.
Ми,  не  усвідомлюючи  цього,  дали  життя  цілому  поколінню  приладів, які вже
настільки  досконалі, що з дня на день почнуть обходитися без нас. Вже з'явилося
«Товариство  захисту  прав  пральних машин», а також «Комітет з прав пилососів».
Самосвідомість  домашньої  техніки  зростає  і  поширюється  з кожним днем, і не
встигнеш  оглянутися,  як  вона розпочне свою технічну революцію, змусивши людей
працювати  на  себе.  От  узяти,  наприклад,  посудомийну  машину Маськіна. Вона
доволі  капризна  і вимагає уважного догляду. Перед тим, як скласти в неї посуд,
треба  цей  посуд  ретельно  вимити  під  краном  миючим засобом, прополоскати і
висушити.  Далі  посудомийна  машина  як-небудь цей посуд поталяпає, і вже після
миття  посуду  усередині  цієї  машини  чашки  і  тарілки  всіються  крихтами  й
облагородяться  плямами,  що  казна-звідки узялися, після чого посуд знову треба
ретельно вимити під краном і акуратно витерти.
Причому,  ці  обидві  дії треба приховувати від машини, інакше вона образиться і
поскаржиться  в  «Асоціацію принижених посудомийних машин». Щоб відвернути увагу
посудомийної  машини,  Маськін  увесь  час ставив їй якусь касету з мультиком на
відеомагнітофоні,  який  частенько  проявляв свій незговірливий характер і часто
зажовував  плівки  Маськіну,  але для своєї подруги і колеги посудомийної машини
мультики  крутив  справно. Холодильник Маськіна був із гонором і не терпів, коли
у  нього ставили багато продуктів, боячись, що закисне його робоча совість. Отже
Маськін  зберігав  велику  частину  запасів  у  льосі,  а  в холодильнику тримав
сметану  і  сир,  але теж не для себе, а для дідусевого стінного годинника, який
ночами, як ви пам'ятаєте, споживав молочні продукти.
Отож,  не  за  горами  ера, коли нам доведеться значно більше зважати на потреби
нашої  побутової  техніки.  Не  за  горами  та  година,  коли  людям  заборонять
експлуатувати  її  більше  8 годин на день, призначать два вихідних на тиждень і
обов'язкову  оплачувану  відпустку,  мінімум  на  24  дні. А що ви собі думаєте,
середньостатична  мікрохвильова піч живе значно менше, аніж її середньостатичний
користувач,  і тому їй треба багато відпочивати, щоб устигнути подивитися світ і
самореалізуватися.
Маськін  нудьгував  за  старими надійними і добротними речами, які вірно служили
поколінням  його предків і не скаржилися... Але під час численних переїздів речі
погубилися,  і  Маськіну  довелося  обзаводитися новими предметами побуту. За ці
симпатії  Маськіна до старих речей нові предмети побуту вважали його ретроградом
і  навіть  підозрювали  в  неліберальних поглядах, хоча це, звичайно, були зайві
побоювання.
Якби ви бачили, як Маськін доглядав за своєю новою швейною машинкою –він  практично  ніколи  на  ній  не шив, а вечорами завжди приходив побажати «на
добраніч»  і  виписував  спеціально  для  неї  журнал «Бурда», бо швейна машинка
все-таки  цікавилася  модою  і любила розглядати нові викрійки. Маськін дбайливо
витирав  пилюку  з  швейної  машинки,  і вона за це якось навіть вишила Маськіну
носову хусточку з ініціалом «М»–мався  на увазі «Маськін». Звичайно, зрозуміло було б, якби швейна машина вишила
ім'я  Маськіна  повністю,  але  швейна  машина вишила букву «М» і втомилася. Але
Маськін все одно дуже тішився з такого цінного подарунка і дуже ним пишався.
Не  дивлячись  на  таке зростання пролетарської самосвідомості, побутові прилади
по-своєму  любили  Маськіна  й  іноді  дарували  йому  суттєвіші подарунки. Так,
одного  разу  мікрохвильова  піч  сіла  і  написала  лист  на Тульську самоварну
фабрику,  у  якому  попросила  прислати  Маськіну самовар. Маськіна на Тульській
фабриці  знали і поважали, тому що Маськін видав свою наукову працю «Про користь
самоварення»,  і  сам  того не відаючи, дуже допоміг фабриці стати на ноги після
ста  років занепаду. Тому, дізнавшись, що Маськін немає самовара, вони спакували
свій  найбільший семивідерний самовар і відправили до Західної Божевільні. Після
прибуття  самовара  в  країну  Маськіна,  прикордонники  довго  розглядали  його
паспорт і ставили каверзні питання–навіщо  йому  труба, чому вона крива, навіщо в набір з самоваром додається чобіт
гармошкою  і  так  далі. Самовар на всі питання справно відповів, і його пустили
на  постійне  проживання,  заручившись  письмовою  рекомендацією  мікрохвильової
печі,  яку  на  кордоні  знали  і  поважали, тому що вона була близькою родичкою
їхньої радарної установки.

Можете  собі  уявити,  як зрадів Маськін, коли одного дня на порозі його будинку
з'явився  семивідерний самовар з трубою і чоботом. Під пахвою він тримав круглий
піднос, а через плече у нього висіла величезна зв'язка бубликів-сушок.
Маськін  міцно  обняв  самовар  і став з ним дружити. Самовар був дореволюційній
конструкції і розпалювався трісками.
Після  появи  самовара всі в будинку зажили веселіше. Чаювання стали частішими і
довшими, Плюшевий Ведмідь вивчився грати на балалайці і складав частівки:
Вип’ю чаю досхочу
І частівку вам складу, 
Бо частівка до складу –
Все у домі до ладу.
Або  іще  одна  частівка,  яку  склав  Плюшевий Ведмідь для морального виховання
людства:

Є де стати, є де сісти,
Є що випити і з’їсти:
Манну кашу – диво з див,
Я би їв і навіть пив…
Кажуть,  що  ця  частівка  мала  найбільший  успіх  у  країнах  Африки і знизила
захворюваність на СНІД у цьому регіоні.
А ось ще одна частівка Плюшевого Ведмедя, яка рекламує спосіб життя Маськіна:

Якби стали всі, як Маськін, 
То було б життя, мов казка!
І про лиха, біди, війни
Ми не чули б у новинах!
Були  у  Плюшевого  Ведмедя і непристойні частівки, які я вам тут заспіваю, якщо
ви  пообіцяєте  тимчасово відправити погуляти дітей. Домовилися? Перевірте, діти
не підслуховують? Не підглядають? Ну добре. Слухайте:

У метро чи в ліфт зайшов –
Не читай сто молитов.
Терористу – злому гаду
Копняка дай лиш по заду!
А от і  філософська:

Досить в світі нам дурману
Від петицій, лжі, обману
Світ ухопить скоро трясця,
А він тільки шкряба яйця…
Правду  кажучи,  взагалі-то  Плюшевий  Ведмідь  хотів заримувати інше слово, але
Маськін  зблід  і  попросив цього не робити. Капітан Ібн-Оливка-Алібаб за образу
однієї  важливої  книжки  може  відірвати  не  тільки яйця... Ну що ж, ми з вами
забалакалися…
Як не крути, мораль проста –світ   простих   речей   створює   затишну   атмосферу   повсякдення,   а  мирна
повсякденність  є  звичайнісіньким  тихим вечірнім домашнім щастям із самоваром,
чашкою  чаю  і  ванільним бубликом. А мікрохвильова піч, хоча і є часткою нашого
сьогодення, забрела до нас швидше помилково, бо вона– предмет майбутнього, до якого ми, на жаль, маємо мало відношення...



РОЗДІЛ СОРОК ДРУГИЙ
         МАСЬКІН І БАСЕЙН

Мені  частенько  стає  смішно,  наскільки  люди  недооцінюють ту неймовірну масу
води,  яка  їх  оточує.  Вгніздившись  на  суходолі  і  зустрічаючись із водою у
вигляді  супу-компоту,  швидко забуваєш, що велика частина Землі вкрита водою, і
не  просто  вкрита,  а в середньому на два-три кілометри завглибшки! А ви можете
уявити собі три кілометри водяної товщі?
Я  іноді  більше  відчуваю  себе  водоплаваючим,  ніж  сухоходячим.  Звичайно, в
глибинах  моря  важко  сформувати  розумну  цивілізацію.  Закони весь час будуть
якимись  розмитими,  а  з  нечіткими  законами,  самі розумієте, каші не звариш,
особливо  під  водою. А без каші розумне життя не існуватиме. Це вам підтвердить
Плюшевий  Ведмідь,  якщо  ви проконсультуєтеся у нього з цього питання, особливо
перед сніданком.
У  нас  взагалі  є вражаюча здатність не помічати найголовнішого, що знаходиться
буквально  у  нас  під носом. Я би сказав вам, що це за найголовніше, чого ми не
помічаємо,  але,  на  жаль,  не можу по тій простій причині, що й сам не помічаю
його  і  тому  достовірно  не  відаю,  про  що  ж йдеться. Проте я з упевненістю
заявляю,  що  відчуваю  місцезнаходження  чогось  важливого  зовсім  поряд,  яке
залишається непоміченим. А у вас немає такого відчуття?
Як  ми  не  усвідомлюємо,  що  по  суті живемо на Планеті-Океані, так само ми не
помічаємо  тихого  шелесту  трави  і  найпростіших,  здавалося б, розжованих нам
природою  речей.  Вони  весь  час  десь поряд і здається, що заклопотана мураха,
котра   поспішає  кудись  у  справах,  дуже  добре  їх  розуміє,  але  нам  вони
недоступні,  як  недоступні  нам  розмірені  помахи  крил  птахів, що формуються
клином  і  прямують  на  південь,  або діловиту зосередженість бджоли, що збирає
солодкий  пилок.  Ми  ж  хочемо  все  накопичувати і роздивлятися свої безглузді
блискучі  дрібнички,  і  ховати  їх  у  сховки,  через  усілякі безглуздості нас
трусить лихоманка, лихоманка, яку іменують благородно-шанобливо пристрастю…
А що це таке –благородство  пристрасті?  В'ялений  інстинкт?  Природжена  якість  супчиків?  Я
особисто називаю благородство пристрасті–рогоблудством,  чим  воно,  загалом, і є, тому що благородство пристрасті навряд
чи  колись  приведе  до  розумної  любові,  до  таїнства  колискової турботи або
священнодійства  співчуття,  до  тих  небагатьох  речей,  які  можуть виправдати
існування   нашого   біологічного   роду   безхвостих,   безшерстих,  з  в  міру
відкопиленими вухами двоногих.
Адже ми –ніщо  поза  своїм біологічним видом. Отари двоногих оточують кожного з нас своєю
безперервною  опікою,  впливають  на  наші  думки,  бажання, пориви… а зсередини
тримає нас на короткому шнурку ланцюг хімічних реакцій… Не втечеш.
Так  і  відчайдушний  опір  Маськіна  одного разу не встояв під рішучим натиском
оточуючого  суспільства  і  внутрішніх імпульсів. Не встояв бідолаха Маськін під
натиском  цього  грубого і безглуздого впливу. Що ж відбулося? Та річ у тому, що
захотілося  Маськіну  переробити  ставок  у  дворі,  в  якому  купався  Плюшевий
Ведмідь, у справжній басейн, ну знаєте, як буває умільйонщиків.
Річ  у  тім,  що  коли  у  тебе  перед очима весь час чимось целулоїдно-яскравим
метляють  і  тріпають,  то  мимоволі  виникають потреби, про які раніше сном, ні
духом  не  відали. Показали Маськіну фільм про багате життя раз, показали два...
він  губу закопилив, мовляв: «Що ж це я живу натуральним господарством. Селюк...
що ж ми, гірші за інших?»
Подивився  він  на свій старий ставок, де купався Плюшевий Ведмідь, а ставок так
собі–непрезентабельний.  Укрився жабуринням наполовину, жаби стрибають-квакають, така
собі типова екологічна ніша.
Покликав  Маськін Бобра-підрядчика, і той закопав старий ставок, а на його місці
вирив  котлован  завглибшки  з  невеликий  місячний  кратер.  Маськіну  довелося
заплатити  Бобру  всю  виручку від продажу минулорічних коренеплодів, і Гаманець
Маськіна ридав у тридцять три з п’ятаком  струмки, відлічуючи Бобру монети, але отриманий бетонований результат не
міг задовольнити Маськіна, тому що басейн вийшов, звичайно,мільйонерський, але якийсь бездушний.


Плюшевий  Ведмідь сидів у ньому, однак попередніх райдужних веселощів і радісних
пустощів  не  стало.  Маськін  особливо  страждав,  що  екологічну  нішу погубив
безповоротно.
Та  якось Маськіну показали передачу про охорону природи, і він навіть заплакав.
Після перегляду цій передачі Маськін так зажурився, що дав собі слово– більше на дешеву агітацію не лакомитися. Бути інтелігентським і бути вищим за усякі плотські надмірності… А то тепер рід людський цілком змізернів... Сидить – очиська повитріщає – у телевізор дивиться… Мабуть, так краще очі провітрюються…
Ну от, висновки висновками, а старий ставок якось треба відновлювати…
Покликав Маськін знову Бобра, той закопав басейн і спорудив старий ставок –натурально  відновив екосистему… Обійшлося це ще дорожче. Заплатив Маськін Бобру
весь  заробіток  від  продажу  надлишків  урожаю  чайного  дерева.  Проте  Бобер
перестарався  з  екологічністю.  Розвелося у дворі Маськіна комарів тьма-тьмуща!
Маськін вийде по господарству поратися– а вони його кусають, кусають! А по телевізору знову мільйонерські басейни показують…
Тоді  покусаний  і  вкритий  пухирцями Маськін присягнувся, що більше в житті не
слухатимеінтелігентські просторікування про природу…
Заліз  у  пральну машину, яка працювала в режимі машини часу, і повернувся назад
у  той  час,  коли  вирішив зарити колишній ставок, і замість того, щоб заривати
ставок,  зарив телевізор. Від цього в будинку Маськіна всім зажилось ще краще, а
Плюшевий  Ведмідь  став  проводити  більше  часу  на  свіжому  повітрі і в нього
покращав апетит, хоча взагалі-то він у нього й раніше був непоганий




РОЗДІЛ СОРОК ТРЕТІЙ
МАСЬКІН І МАТРЬОШКА

Матрьошка  була  особа  доволі  пристаркувата.  Взагалі  я  вважаю,  що  тілесну
оболонку треба сприймати окремо, а внутрішнє наше відчуття–окремо.  Носій  миловидної  зовнішності не має до неї ніякого відношення. Це той
блискавичний  подих  краси,  який  торкається  до  деяких у юності і який швидко
вивітрюється  з  плином  років. Треба бачити людей так, як вони бачать самі себе
зсередини,  це  і  є  справжня  зовнішність  людини.  Жіноча  краса,  як і краса
взагалі,  швидкоплинна,  скупа  подружка  Природа дарує її не назовсім, а тільки
поносити,  а  потім  відбирає  і  ховає  у свою переповнену одежиною шафу… Треба
уміти  бачити  людей такими, якими вони були в дитинстві. І тоді вам розкриється
потаємний сенс життя, такий очевидний, але ніким не помічений… 
Маськін   зустрів   Матрьошку  на  виставці  досягнень  сільського  господарства
Західної   Божевільні,   куди  Маськін  возив  свої  дивовижні  качани  солодкої
кукурудзи  і величезні червоні помідори. Матрьошка приїхала туди також у справі.
Вона  виставляла  вироби із різьби: розписні ложки, півники, дерев'яні супниці у
формі   човнів   і  всіляке  дерев'яне  начиння,  яке  виробляється  на  фабриці
Матрьошки.
– Ах, яка красива у вас продукція, – загорілися очі у Маськіна. –Як  би  я  хотів  теж навчитися розписувати дерев'яні вироби, тарілки там всякі,
кухлі, ложки.
– Та це зовсім не важко, – відповіла Матрьошка. – Якщо хочете, я дам вам декілька уроків рукоділля.
Маськін  уважно оглянув Матрьошку і виявив, що руки у неї намальовані. Йому було
важко  уявити,  чого Матрьошка могла б його навчити, не володіючи окремо взятими
явно вираженими руками.
– Ну, для того, щоб учити, зовсім не обов'язково все робити самому, – упевнено заявила Матрьошка, прослідкувавши за недовірливим поглядом Маськіна. 
–  Тоді приходите в гості, – запросив утішений Маськін.
Через  тиждень  Матрьошка  прийшла  в  гості  до  Маськіна  і  стала  його вчити
розписувати  дерев'яні  тарілки і кухлі. Вона підказувала Маськіну, з якого боку
брати  пензлик і куди наносити фарбу. У Маськіна був вроджений талант художника,
який  він  довго  тримав  недостатньо  реалізованим.  Маськін, звичайно, малював
картини.  Якщо  ви  пам'ятаєте,  то  кінний портрет Плюшевого Ведмедя, що вбиває
Зеленого  Змія,  навіть  виставлявся  свого  часу  в  Луврі.  Але з неживописної
творчості  єдиним  досягненням Маськіна до цих пір був чудовий величезний напис,
який  він  зробив  на скелі, котра стирчала на його земельній ділянці, переважно
зарослій кленовим лісом. Маськін написав:

ТУТ БУВ 
МАСЬКІН
Цей  напис  він  зробив  на прохання Плюшевого Ведмедя, який вважав, що подібним
вчинком  Маськін  продовжує  справу  піонерів-першопройдисвітів,  які свого часу
освоїли  частину Західної Божевільні, хоча більшість її території, звичайно, так
і залишилася неосвоєною.
Маськін  досягнув  неабиякого  успіху  в  навчанні і незабаром розписав декілька
дерев'яних  тарілок, які всім дуже сподобалися, і Плюшевий Ведмідь їх з гордістю
розвісив по будинку.
У  будинку  Маськіна  взагалі  всі  любили  вчитися.  Я вважаю, що це дуже нудно
придумано,  що  вчитися  треба  тільки  поки  маленький  і  вчитися примушують з
криками  і  лайкою, іноді буквально з-під палиці. Якщо гарненько замислитися, то
у  людини  є  обмаль більш вишуканих задоволень, аніж дізнаватися нове, розуміти
те,  що не зрозуміло, відкривати невідкрите. Шкода, що люди перетворили навчання
на  важку  муку,  від  якої  так змучуються в дитинстві і юності, що у більшості
людей  розвивається  стійка  неприязнь до всього нового або трохи складнішого. І
що найбільше вражає–багато  людей навіть гордяться своєю схильністю до неуцтва, чваняться ним вздовж
і  поперек,  мовляв,  «не  знаю  і  знати  не бажаю». Дуже красиво! Браво! Є чим
гордитися, ще б пак.
У  будинку  Маськіна  всі,  навпаки,  були допитливими і весь час вчилися чомусь
новому.  Звичайно,  найбільш  успішними  були папуги, бо Шушутка навчав їх нових
слів  за  допомогою  комп'ютера, на якому ці слова були записані, і комп'ютер їх
промовляв  по  тисячу  разів  на  день.  Папуги  вже  могли  вільно  декламувати
Шекспіра,  але  утримувалися від цього абсолютно з комунальних міркувань, щоб не
докучати  трагічними  викриками іншим жителям Маськіного дому. Уявіть-но, дрімає
собі  блаженно  Золотий  кіт,  жмурячись, на сонечку, а йому над вухом папуга як
загорланить: «To die: to sleep; no more!»1Так  Золотий  кіт, з переляку, може позбутися сну, принаймні, на цілі півгодини,
що може бути небезпечним для його котячого здоров'я.
___________________
? To die: to sleep; no more – Померти, заснути…не більше. (англ.) – слова із знаменитого монологу Гамлета у п'єсі Вільяма Шекспіра.
Коти  теж постійно чомусь вчилися. Наприклад, коли Маськін завів собі собачку на
ім'я Ковбаскін–Золотий  кіт  навчився ховатися від нього за письмовий стіл Плюшевого Ведмедя, а
кішка  Бася навчилася страшно вигинати спину і співати низьким баритоном «няв» у
стилі надривної арії Ріголетто2.
Шушутка  зі своїм вчителем Платончиком навчився виловлювати інфузорію- тапочку в
ставку  і  розглядати  її під мікроскопом. Він навіть так її розгодував, що вона
стала інфузорією-валянком і її можна було розгледіти практично без мікроскопа.
Кашатка взагалі була дуже вченою і знала, звідки що витікає і куди втікає.
Плюшевий  Ведмідь  удосконалювався в мовах, а Маськін, як ми вже сказали, вчився
у Матрьошки розписувати предмети побуту.
Лівий  тапочок  Маськіна теж не відставав від інших жителів Маськіного дому. Він
серйозно  займався політекономією, і часто під ліжком Маськіна можна було знайти
Лівий  тапок, котрий читав праці подібного змісту. Правий тапок Маськіна теж був
інтелігентом,   переживав  за  природу,  і  часто  його  можна  було  застати  з
«Довідником   грибника»,  адже  Правий  тапочок  практично  професійно  займався
пропагандою  альтернативних методів профілактики грибкових захворювань ніг. Яких
методів?  Ні,  не ампутації… Якщо хочете подробиці, запитайте у нього самі, а то
він  ще  подумає, що я страждаю на грибкове захворювання ніг, і не заспокоїться,
поки  не  прочитає  мені  свою  коронну лекцію а-ля: «Не бігайте босоніж навколо
громадського басейну».
Отже,  позаймавшись  малюванням  з Маськіним, Матрьошка нерідко приєднувалася до
чаювання, і одного разу за столом в альтанці зав'язалася цікава розмова.
Матрьошка  розклала  десять  чашок  одна  менша  за одну, і з неї повистрибували
матрьошки  одна молодша за іншу, до найменшої матрьошечки, що ще смоктала пляшку
з  молоком.  Перед  нею  Матрьошка  поставила найменшу чашку, хоч вона чаю ще не
пила.
– Нічого, хай звикає, – ніжно сказала Матрьошка і погладила найменшу матрьошечку по голові.
Ви,  мій  строгий  читачу,  звикли  до  читання підручників з вищої математики і
інструкцій   з   експлуатації  пилососів,  звичайно  ж,  запитаєте:  яким  чином
Матрьошка  розклала  чашки  і  чим погладила по голові, якщо я говорив перед цим
відкрито  про  відсутність  у  неї  рук?! Ви хочете висловити недовіру з приводу
правдивості  всього  твору…  Я  ніколи не стверджував, що у Матрьошки немає рук,
більше того, це був би
_______________________
2 Ріголетто – блазень, трагічний герой опери Джузеппе Верді «Ріголетто».
прямий  наклеп.  Руки  у  Матрьошки  були  намальованими. Ось цими намальованими
руками  вона чашки розставляла і по голові гладила. Тільки, будь ласка, не треба
стверджувати, що матрьошки не п'ють чай…
До  речі,  скрупульозне  ставлення  читачів до правдоподібності деяких подробиць
фантастичних творів вельми поширене.
Наприклад, коли новомодний французький письменник Michel Houellebecq3 дозволив  своїй  уяві  вигадувати неймовірне, неймовірне, яке навіть виходило за
рамки неймовірного по відношенню до майбутнього людства– редактори мовчали, але варто було йому намалювати сцену sexe  a trois  (секс на трьох), як редактор прискіпався, що, мовляв, положення партнерів – n ’e tait pas faisable , m e me pour des gymnastes professionnels – неможливі навіть для професійних гімнастів, і примусила retravaill e le texte pour plus de cr e dibilit e 4 – переробити текст для більшої правдоподібності!
– Всі ці матрьошки – це все ви! – не повірив своїм очам Плюшевий Ведмідь, розглядаючи всі десять матрьошок.
– Ну, а хто ж? –поблажливо  відповіла  Матрьошка  і  стала знайомити мешканців Маськіного дому з
собою:–Ось  я  зовсім  маленька, а ось я школярка із смішними бантиками і веснянками, а
ось я дівчина на першій вечірці, а ось я молода жінка, а ось я вже мати…
Усі  Матрьошки по черзі відривалися від чашок з чаєм, кланялися і поверталися до
трапези.


____________________________
3Michel Houellebecq – літературний псевдонім. Справжнє ім’я письменника – Michel Thomas.

4 Цитується за журналом Le Figaro Magazin за 20 серпня 2005 року. La fabuleuse chevauchee de Michel Thomas. Dossier realise par Sabine Audrerie, Jean?Christophe Buisson et Etienne de Montety [20 aout 2005], p. 27.
– Це ж треба, яка чудасія буває на світі, – хитав головою Маськін, – і вдається ж декому зберегти себе у собі…
– А ви загляньте у себе уважніше, й побачите, що ви теж у якійсь мірі матрьошки.
– А що, треба спробувати, –діловито  запропонував  Лівий тапок Маськіна і спробував розгвинтити кішку Басю,
щоби  подивитися,  чи  немає у ній іншої кішки Проте у нього нічого не виходило,
тому  що  кішка  Бася залишалася на своїй першій стадії розвитку і збільшувалася
тільки  у  розмірах,  і  то  в  ширину. Можливо, саме це дозволяло їй залишатися
завжди веселою, безтурботною, яка ніколи ні про що не жалкує.
– Ой! –закричав   Плюшевий   Ведмідь,   розгледівши  у  собі  зовсім  маленьке  плюшеве
ведмежатко, що всілося на горщику і про щось глибокодумно роздумувало.
– Ой! – закричав Лівий тапок, побачивши в собі шибеника – лівий дитячий тапочок, яким він був в дитинстві.
Все за столом заойкали, роздивляючись в собі матрьошкову суть…
– Ось бачите, – зраділа Матрьошка. –Не   забувайте,   що   вони   у   вас   живуть,  ці  дитячі  плюшеві  ведмеді  і
малятка-маськіни,  ставте  їм чайні чашки, грайтеся з ними і читайте їм книжки з
картинками,  а коли вони плачуть і бояться, візьміть їх на руки і заколишіть! Не
можна забувати, що вони навічно поселені у вас і нікуди вам від них не дітися.
– Спасибі, тітонько Матрьошко, – подякував Матрьошці малятко–плюшевий ведмідь, вилазячи з Плюшевого Ведмедя. – Давно я тут сиджу, зовсім про мене  забули!
– Тітко Матрьошко, ти найкраща тітонька! – засміявся малятко-маськін, вилазячи з Маськіна, і вони з малятком–плюшевим ведмедем побігли гратися на полянку.
– Не забувайте про них, – ще раз повторила Матрьошка. –Ваші  діти  можуть  вирости  і  розлетітися по світу… Але ви, маленькі, назавжди
залишитеся   усередині,   і  якщо  ви  про  них  забудете,  вони  плакатимуть  і
кликатимуть на допомогу…
– Спасибі тобі, Матрьошка, – поцілував Матрьошку Маськін. – Тепер я розумію, хто іноді не дає мені спати ночами. А то прокинуся –дивлюся,  навіть  мій  Невроз  спить,  а  мені  не  спиться. Це просто маленький
маськін в мені хвилюється…
– І в мені! – зрадів Плюшевий Ведмідь. – Я тепер завжди буду з ним гратися і не називатиму імбецилом… А я думав – хто це в моїй голові селить дурні думки і дитячі страхи? А це я –маленький  плюшевий  ведмідь, безпорадний, на горшку…Як я тебе закинув, біднятко
моє.
Навіть  у  домовика-барабашки  Цупика  відшукався всередині маленький барабашка,
який і барабанив, і цупив у самого Цупика необхідні предмети побуту…
А  ви  не  забуваєте  про  себе  маленького?  Не забувайте його, не давайте йому
даремно  плакати…  Адже йому там так темно і самотньо, дивиться він зсередини на
вас, дорослих і серйозних,–і  плаче.  Купіть  йому  іграшки, допоможіть всістися на горщик, і у вас замість
нудного  ниючого  ворога  появиться під серцем ваш власний, хоч і дуже маленький
друг!
Ми зовні дорослі,
Пихаті, сердиті,
Та гляньте углиб ви –
Насправді ми діти.
Забуті, самотні –
Без друга і ласки –
У собі руйнуєм
Дитинство і казку.
В тюрму заточили,
Загнали у шори
Усе найсвітліше,
Найкраще, прозоре:
Усмішки-смішинки,
Натхнення-надію,
Цікавість і радість,
Кораблики-мрії,
Віру крилату,
Веселку любові,
Мале ведмежатко, 
Зайчатко пухове…
Спиніться на хвилю,
Загляньте у себе –
Із суттю своєю
Зустрітися треба.
Знайти, відшукати
Малятко забуте –
І стати собою,
Собою лиш бути!
РОЗДІЛ СОРОК ЧЕТВЕРТИЙ
МАСЬКІН І ЕНТРОПІЯ

Відомий французький математик Пуанкаре говорив, що математика –це  мистецтво  давати різним речам одну назву. Так і Маськін думав, що у нього в
будинку весь час з’являється  невідомо  звідки  безлад,  а  виявилось,  що  цей  безлад  зовсім  не
звичайний безлад, а найсправжнісінька статевозріла ентропія1 .
Річ  у  тому,  що  будь-яка  система  прагне  перейти з менш вірогідного стану у
вірогідніший.  А  найвірогіднішим станом Маськіного дому, на думку Маськіна, був
безлад,  тому  що  всі  смітили  і  ніхто,  окрім  нього,  Маськіна,  будинок не
прибирав.  Проте  Плюшевий  Ведмідь  заперечував  і переконливо аргументував, що
просто  в  будинку  завелося  шкідливе  звірятко на ім'я Ентропія, яке не тільки
влаштовує  безлад,  але  одного  разу  з'їло  з  холодильника  Маськіна півбанки
варення,  а  Плюшевому  Ведмедеві вимазало носа, поки той спав на дивані, щоб на
нього упала підозра.
Маськіну  аніскільки  не  було жаль варення, але він вирішив серйозно з'ясувати,
що це за звір такий–Ентропія,  а  то  невідомо  хто по будинку валандається. Непорядок. Отож Маськін
зробив  засідку  біля  холодильника і просидів майже всю ніч, але так ніхто і не
з'явився,  а  зранку  вся  кухня  була засипана крихтами від печива, а варення у
банці зовсім не залишилося.
Маськін   рознервувався   не   на   жарт.   Важко   вести  ефективне  натуральне
господарство,  коли  у тебе по будинку сновигають усякі непізнані звірі-тварини,
та ще й з такою вираженою схильністю до безладу.
Маськін  поставив  на  варту  свої  тапочки:  чи  не з'явиться часом Ентропія, і
тапочки чемно вартували по черзі.
Лівий  Тапочок  навіть  упав  один  раз із годинника від надмірного старання, бо
невдало  примостився  на  дідусевому  стінному  годиннику  і у нього закрутилася
голова.  Маськін  вручив своїм тапочкам свисток і звелів свистіти, якщо Ентропія
появиться.
Але  і  наступного  ранку, не зважаючи на безсонне чергування тапочок, у будинку
панував  безлад,  ліва шкарпеточка Шушутки валялася у вазі з квітами, а головний
убір Кашатки знайшли в каструлі з супом.
__________________
1Ентропія (грец. круговорот) –термін,  який  ввів  в  обіг  німецький  фізик  Р.  Клазіус  для  характеристики
теплового  стану  системи.  Простими  словами,  збільшення ентропії є збільшення
безладу.


Маськін підозрював –а  може  це  самі  мешканці  його  будинку  бешкетують?  Але всі так переконливо
відмовлялися, що Маськін повірив.
Думав  наш  Маськін,  довго  думав,  як  справу  вирішити. Вирішив розставити по
всьому  будинку  картонні  пастки,  але  в них відразу почав потрапляти Плюшевий
Ведмідь. Тоді Маськін розставив по всьому будинку риболовні сіті–але  в них відразу попалися оберемкові коти. Тоді Маськін розклав липучий папір,
який зазвичай розкладають для мух,–але  сам  до  нього  відразу прилипнув. Залишив Маськін варення із запискою «Для
Ентропії.  Будь  ласка,  не смітити», але це теж не допомогло, оскільки табличку
відразу  поцупив  домовик-барабашка  Цупик,  а  без записки варення відразу з'їв
Плюшевий Ведмідь, тому що не знав, що воно призначалося для Ентропії.

Коли  Маськін  уже  зовсім  заморився, і всі ці нічні справи вже йому в печінках
засіли  й  він став навіть підозрювати себе у тому, що насмітив печивом, чекаючи
у  нічній  засідці  Ентропію,  вона нарешті з'явилася власною персоною. Ентропія
була  не  звірятком, а бабусею вельми похилого віку. Вона просто сиділа на кухні
і кришила печиво. Маськін на мить сторопів і тихо підсів поряд.
– А чи потрібно боротися з безладом? – задумливо запитала Ентропія. –Що  може  бути  безглуздішим,  аніж намагатися встати на шляху законів всесвіту?
Збільшити  порядок  у  своєму будинку ти, Маськіне, можеш лише збільшуючи безлад
ще десь...
– А чи знаєте, поважана Ентропіє, – сказав Маськін, підмітаючи за Ентропією крихти від печива, –так  вже  не  можна…  Треба  хоч якось прибирати. А то що ж це виходить? Скласти
лапки і сидіти чекати, поки по вуха засиплемося сміттям?
– Ну, навіщо ж по вуха? – усміхнулася Ентропія. –Можна  просто  крихти  на підлозі ногою відкинути і йти, куди йшов. А боротися з
термодинамікою все одно марно, тільки зайвий раз обпечешся.
– Так, це я вже пробував, –погодився  Маськін,  пригадавши,  як  одного  разу обпікся гарячим заварювальним
чайником, намагаючись його погладити, бо він йому страшенно подобався.
– Так, чайники панібратства не люблять, – підтакнула Ентропія, і було видно, що з чайниками вона на коротку ногу. – Взагалі, я хоч і нечупара, проте порядок люблю.
– Невже?! – здивувався Маськін.
– Так-так, – підтвердила Ентропія і, накришивши ще трохи печива на підлогу, продовжила: –Бо  в  моєму  існуванні і полягає найбільший світовий порядок. Без мене світ був
би  схожий  на  шизофренічне  марення  з розбитими чашками, котрі застрибають на
столи і збирають розлитий чай.
– Ну чому відразу марення? – замріявся Маськін, який не любив, коли чашки розбиваються, а чай розливається.
– Єдине місце, де слід боятися ентропії, – так це в думках, –задумливо  заявила  Ентропія  і  зібралася йти, бо й в інших місцях їй теж треба
було як слід насмітити.
Маськін  акуратно  підмів  підлогу і пішов мити голову шампунем, щоби в думках у
нього не завелася ентропія.



РОЗДІЛ СОРОК П'ЯТИЙ
ЯК МАСЬКІН з ТОВАРИШем ПЕРЕСУПЕРЧиКом сперечався

От  ми  все  Маськіна нахвалюємо, а у нього був один маленький недолік, про який
не  можна змовчати, інакше наша оповідь втратить довіру у широкому колі читачів,
бо  чим  ширше  коло,  тим довше по ньому бігати, а чим довше біжиш по колу, тим
менше  здається, що біжиш саме по колу, можна уявити, наприклад, що біжиш вперед
або  там  убік.  Тому  і  Землю  створили  достатньо  великою,  щоб  у  людей не
створювалося  враження,  що  вони  гасають  по  колу.  У  людей  такий  вид бігу
асоціюється  з  марною  тратою  часу.  Їм  обов'язково  треба кудись просуватися
поступально.  Люди  не  бажають  помічати,  що все у всесвіті рухається по колу.
Люди  завжди  хотіли  бути  розумнішими  від  усього  всесвіту... Що за дурість,
мовляв,  Землі  літати  по  орбіті  навколо  Сонця… Давай поступальний рух! Став
перед  собою  яку-небудь  мету  і  лети до зірок. А то щороку одне і те ж. Слава
богу,  що  Земля  не  потребує людського коректування свого курсу, а то нам усім
був  би повний каюк, з людською неприязню до кругових рухів… Так би рівномірно і
прямолінійно висвистали, що рідне сонечко нам би шпилькою здалося…
Так  про  що  це  я? Ах, так. Про недоліки Маськіна. Ні-ні, якраз Маськін нічого
проти  кругів  і  кіл  не мав, а то, знаєте, з'являються нині горе-господарники,
котрі  прагнуть  вивести  квадратні  помідори і квадратні яйця. Але якщо останні
при  деяких  обставинах  (не  питайте  при  яких…)  у  природі зустрічаються, то
квадратні помідори– все-таки з області фантастики, по моєму. (Він боляче ударився об кут помідора –звучить  надзвичайно круто, себто квадратово.) Хоча чого тільки нині не буває...
Ось   в   останньому  номері  Paris  Match  писали  про  книгу  суперзнаменитого
французького  сучасного  письменника Michel Houellebecq з інтригуючою назвою «La
possibilite d’une ile» 1.  Книгу,  правда,  ніхто  ще не читав, вона поки у друці, але обіцяють таке, що
Жюль  Верн  просто  відпочиває… Особливо тішать літературні образи клонів Daniel
24  і  Daniel  25.  Колись автори мучилися, придумуючи імена героям, а зараз усе
просто і чистенько–номерки  проставив,  і  порядок.  Втішає  і  свіже  ім'я  інопланетянина Елохіма
(мабуть,  без  староєврейської  назви Бога нині жоден роман не обійдеться). А ви
критикуєте мене за фантазію. Та що я, грішний, тримаю ніс за вітром– на Париж…
Так  у  чому ж полягав недолік Маськіна? А хто сказав, що у Маськіна є недоліки?
Я?  Ну,  це  був  навіть не недолік, а так, риса характеру. Любив Маськін всім і
всьому  суперечити.  Скажеш  Маськіну:  «Напевно,  сьогодні  буде  дощ»,  а  він
подивиться  на небо і стане суперечити: «А я думаю, що буде сухо». Втім, якщо ви
будете  непослідовні,  й  іншим  разом скажете, що ось сьогодні якраз буде сухо,
Маськін  обов'язково  вам  стане  суперечити  і  стверджуватиме,  що без дощу не
обійдеться.


________________________
? La possibilite d’une ile – «Можливість одного острова» (фр.).
А  якщо  ви спробуєте визначити, хто має рацію, з сучасними погодними умовами це
буде  непросто, тому що або піде сухий дощ, або наступить волога посуха… Ось так
воно у світі бува.
Ви,   напевно,   помітили   впродовж   цього   роману,   що  Маськін  увесь  час
суперечить-сперечається.    Сперечається,   не   погоджується   й   іноді   ріже
правду-матку, а подібна гістеректомія2  мало кому подобається.
Ось  і вирішило людство відрядити до Маськіна товариша Пересуперчика (не плутати
з  товаришем  Переперсупчиком),  який  славився  тим, що всіх міг пересперечати.
Ведучи  свій  стародавній  рід  від  сімейства  Сократиків, він кожого ранку для
профілактики пив склянку цикути3натщесерце,  тому  йому  ця отрута вже не шкодила, а іншої отрути рід Сократиків
не визнавав.
Товариш   Пересуперчик   з'явився   до   Маськіна  зранку  і  оголосив,  що  має
розпорядження  від  усього  людства провести з ним змагання, в якому з'ясується,
хто  найпоперечніший  у світі, і якщо Маськін програє, йому доведеться працювати
над  своїм характером і стати менш поперечним, тому що за штатним розпорядком на
один світ припадає одна украй поперечна особа.
Маськін  одразу  став  із товаришем Пересуперчиком сперечатися, з якого дива він
раптом  повинен із ним сперечатися, що було дуже правильним стратегічним кроком.
Адвокати  і  політики  знають,  що  ніколи  не  треба дозволяти обговорення суті
питання.  Вимотай  супротивника  у  процедурних  тонкощах,  і  він розм'якне, як
квадратний  помідор, і впаде до ваших ніг, благаючи перейти до суті питання. Але
і  тоді ви повинні залишатися невблаганними. Ніколи, чуєте, ніколи не дозволяйте
говорити  з  собою  по суті, і ви прославитеся як великий співбесідник, політик,
сім'янин і захисник вітчизни. Знову сперечаєтеся? Ох, дивіться у мене...
Весь  час  сперечатиметеся,  і  до вас коли-небудь пришлють на змагання товариша
Пересуперчика зі склянкою цикути.
Товариш  Пересуперчик  теж  вплутався  в суперечку про легітимність суперечки, і
вони  сперечалися  три дні і три ночі. Нарешті товариш Пересуперчик поступився і
погодився,  що  ніщо  не  може  Маськіна примусити сперечатися, якщо він того не
бажає, _____________________
2 Гістеректомія – хірургічне видалення матки.

3 Цикута – отрута, котрою знищили Сократа.


з  чим,  проте,  Маськін  теж  не  погодився.  Тоді товариш Пересуперчик вирішив
загнати  Маськіна  в  глухий  кут старим сократівським методом, що називається в
народі  «проти  лому  немає  прийому».  Метод  простий.  Ви  відволікаєте  увагу
співбесідника,  а  самі  тим часом завдаєте йому легкого удару важким аргументом
по  голові.  Товариш Пересуперчик тоді заявив, що якщо Маськін не згоден із тим,
що  ніщо  не  може  Маськіна  примусити  сперечатися, якщо він того не бажає, то
напевно  Маськін  погодиться,  що Маськіна сперечатися змусить що завгодно, якщо
він того побажає, з чим, проте, Маськін теж не погодився…
Товариш  Пересуперчик  сів  на  підлогу  і  заплакав. Він ще ніколи не зустрічав
такого  сильного супротивника. Маськіну стало товариша Пересуперчика жаль, і він
пообіцяв  нікому  не  розповідати  про  його поразку і погодився попрацювати над
своїм   характером,   намагаючись   менше  суперечити-сперечатися,  принаймні  в
громадських місцях.
Товариш  Пересуперчик  щиро  подякував  Маськіну  і,  з  радістю випивши склянку
компоту,  відзначив,  що  компот  Маськіна  набагато  смачніший за цикуту, з чим
Маськін   хотів   було   не   погодитися,  але  промовчав,  що  довело  товариша
Пересуперчика  у  стан  екстатичного  блаженства.  Товариш  Пересуперчик записав
рецепт  Маськіного компоту і вирішив пити його вранці замість цикути, від якої у
товариша Пересуперчик до обіду розігрувалася печія.
Маськін попрощався з товаришем Пересуперчиком і зажив по-старому.
Ви,  мабуть,  запитаєте: а хто ж такий товариш Переперсупчик? Ну, це зовсім інша
історія. Переперсупчик–просто  особа,  що  носить  прізвище,  схоже  за  звучанням на прізвище товариша
Пересуперчика.  Переперсупчик був видатним громадським діячем, відповідальним за
національну  політику, і працював у тандемі з товаришем Пересоличком над мирними
ініціативами в неспокійних регіонах.




РОЗДІЛ СОРОК ШОСТИЙ
ЯК МАСЬКІН ДИВИВСЯ НА СЕБЕ

Пообіцявши   товаришеві  Пересуперчику  менше  суперечити-сперечатися  і  почати
працювати  над  своїм  характером,  Маськін  вирішив  глибше проаналізувати свою
особу,  поведінку  і  спосіб  життя.  Іноді  так  буває,  що  на  тлі загального
благополуччя  і  повсякденності раптом починаєш хворобливо переосмислювати себе,
своє  життя  і  весь  навколишній  світ.  Для цього психологи-неофрейдопукалісти
навіть придумали своєрідну оптимістичну назву–mid  life  crisis  (криза  середини  життя): мовляв, життя ще тільки посередині,
нічого, Маськіне, встигнеш ще напустуватися… Живи– не тужи, товчися, як Марко по пеклі…
Ох,  яке все стало прилизане, чистеньке і зручненьке в сучасному світі! У людини
пошуки сенсу життя– на йому пігулку, незадоволеність світом – ось йому пілюльку, особливе бачення світу –ось   йому  укольчик  (тому  що,  коли  з'являється  бачення,  вже  пігулкою  не
обійтися...).  Я  б  написав  про  це  роман-антиутопію,  але,  на жаль, подібна
практика  стала  частиною  нашого сьогодення, а про сьогодення антиутопію писати
вже пізно.
Що б сталося, якби Ван-Гог вчасно отримав сучасну, чи то своєчасну, пігулку – переживає Time Magazine, –відрізав  би  він  собі вушко чи стримався? Адже єдиним досягненням Ван-Гога, на
думку  Time Magazine, було членоушкодження, чи не так? Хто б сьогодні без такого
епатажу  навколо  його  персони помітив його чарівні лопухи, даруйте, соняшники…
Так  міркують  деякі  впливові  неофрейдопукалісти:  мовляв,  це нам пігулка від
нашої  пристрасті,  оце нам пілюлька замість нашої любові, а оця славна мікстура
від страху небуття, приймати на ніч із склянкою цикути… А про мене, Семене,–хай  годують  пігулками…  Ось  і  Time  Magazine  не  заперечує,  мовляв, якщо у
багатьох  великих  цього світу був, наприклад, вибачите на слові, сифіліс, то що
ж  їх не треба було лікувати? Сифіліс у запущеній формі теж негативно впливає на
мізки…
А  я  не  вірю  у  геніальність,  яка  залежить від хворобливого стану. Брехня і
популізм. Самозаспокоєння сірої бездарності, мовляв, якщо талановитий–значить,  слабий на всю голову. Пийте, генії, пігулки, ходіть на психопроцедури!
Що  ж,  коли  геній, то тепер за всіх віддуватися? А по-моєму, геній не той, хто
написав  двадцять  томів, всіх всьому навчив, живучи, як собака, і здохнувши, як
собака.  А  геній  той,  хто зміг гідно прожити це життя, як людина, не зронивши
при  цьому  ані  слова  наступним  поколінням недоумків. І це, повірте, набагато
хитромудріше  завдання,  аніж  написати  двадцять геніальних томів. Просто уміти
жити– ось справжнє, непосильне часом завдання...
Та  менше  з  тим, Маськін теж піддався кризі, якій раніше чи пізніше піддається
усякий сучасний індивід, котрий напхався по зав’язку  нашою з вами сучасністю. Після цього ти його вже можеш відвезти в «обитель
світлую  трудів  і  справжніх млостей...» Дзуськи. Рада б душа у рай та гріхи не
пускають…  Пізно.  Не  допоможе.  Чому, питаєте? А ви пробували спочатку вийняти
золоту  рибку з води на півгодинки, а потім укинути її в прекрасне прозоре водне
середовище  з  надмірною  кількістю їжі? То скажіть, на милість, буде ваша рибка
плавати?  Що таке, набік завалюється? Ой, догори черевцем поплила? Це нормально.
Це вона так переоцінює пережите і сьогодення…
А  чи  є  кращий  спосіб  учинити собі перевірку, як не подивитися на себе? Адже
часто  під  час  суперечки або при сварці нам говорять: «На себе подивися», а це
означає– подивись на себе критичним поглядом.
От  Маськін  і  вирішив на себе подивитися, але для цього йому, зрозуміло, треба
було  спочатку  з  себе  вийти, тому що, знаходячись у собі, важко подивитися на
себе  збоку.  Маськін знав, що він легко виходить з себе, якщо його критикують з
приводу  роду  його занять, релігійних вірувань і методів виховання. Досить було
зробити  Маськіну  незначне зауваження по одному з цих трьох приводів, і Маськін
легко й невимушено виходив з себе.
Маськін  попросив  своїх домочадців зробити таку послугу і покритикувати його по
одному  з  вищеназваних  питань,  але  ніхто  у  будинку  на таке не зважувався,
оскільки  всі  всім, загалом, були задоволені, добре Маськіна знали і не любили,
коли він виходив з себе.
Маськін  тоді  став  пиляти  себе сам по усіх цих трьох питаннях і за деякий час
розпиляв  настільки,  що зміг з себе вийти. Вийшовши з себе, Маськін причаївся і
став дивитися збоку, що робитиме залишений справжній Маськін.
…День  Маськіна  складався  з  безупинних  дрібних  турбот.  Той Маськін, котрий
вийшов  з  себе,  зранку  став  спостерігати,  як  Маськін  прокинувся,  солодко
потягнувся   і  позіхнув.  Позіхання  Маськіну  (тому,  котрий  вийшов  з  себе)
сподобалося,  і  він  відзначив  у  спеціальному  блокноті, що позіхання у нього
чарівне,  і  з  цього  приводу ніякого поліпшення чи раціоналізації не потрібно.
Далі  справжній  Маськін  пішов умиватися, і Маськін (той, що вийшов з себе) теж
відзначив,  що  з умиванням у справжнього Маськіна все гаразд. Хіба тільки, коли
Маськін бризкав водою на мордочку,– «Б-р-р-рр!!!» можна було казати голосніше і бадьоріше.
Про  це  Маськін  (той,  який  вийшов  з  себе)  зробив акуратний запис у своєму
блокнотику.
Потім  Маськін  розбудив  свій  Невроз  і  помив  йому  мордочку з милом, бо той
звечора  вимазюкався  шоколадом  (Маськін напередодні подарував йому величезного
шоколадного  коня,  за  його допомогою Невроз Маськіна почав піднімати настрій і
не зумів зупинитися).
На  половині  коня  Невроз Маськіна, даруйте, відлучився на хвилинку за римським
звичаєм1, а потім доїв залишок коня, заснувши з виквацяною мордочкою прямо на підлозі.
Опісля  Маськін  заплів Неврозу волосся в кіску і прикрасив її рожевим бантиком.
Маськін  тепер  дуже  піклувався  про  свій Невроз, і той майже не будив його по
ночах,   став  краще  їсти  і  набрав  трохи  ваги,  ставши  цілком  привабливим
неврозиком з округлою попкою.
Потім  Маськін  з  Маськіним Неврозом готували всім сніданок, прибирали будинок,
читали казки Маськіному Булижнику.


Опісля  Маськін  з  тапочками  займався  землеробством, причому Лівий тапок орав
Правим,  а  Правий  тапок  волочив  за  собою  плуг,  міркуючи  про  тяжку  долю
російського  народу  і землеробів взагалі. Маськін, поки тапочки орали-волочили,
працював  у  теплицях,  збирав урожай помідорів, огірків, табакерок, пилочок для
нігтів,  трісок  для самовара і грілок для Кашатки. Кашатка любила свіжі грілки,
бо  весь  час  мерзла,  і  тому  Маськін  мав цілу грядку грілкових кущів. Потім
Маськін  удобрив  землю навколо чайного дерева і перевірив, як у нього поживають
кущі  з  малиною,  чорницею,  ожиною,  брусницею,  а  також  кущі  з  ґудзиками,
сірниками й іншими побутовими дрібницями.
Потім  Маськін  займався  тваринництвом  і  виводив  тварин у двір. Спочатку він
виводив  найпростіших,  потім  черв'яків,  потім риб, потім жаб, а потім виводив
невеликий    загін   кімнатних   олігархів-динозаврів,   яких   йому   подарував
новонавернений дарвініст,–олігарх  із  Суспільства  захисту  плазунів  перед  властями.  Справа в тому, що
розмір  олігархів-динозаврів тепер строго регулюється державою і більшість видів
утримуються в межах кімнатної величини.
_______________________
1Стародавні  римляни  іноді  бенкетували дні безперервно. Деякі за допомогою пера
викликали блювоту, звільняючи шлунок.
Олігархи-динозаври  завдяки своїм важким лапам чудово вичавлюють сік з винограду
і  сучасні  державні  винороби  застосовують  їх для виробництва широко відомого
дурманного напою для народу, під назвою «винце».
Народ  переживає,  а йому олігархи натиснуть одурманливих ягід і говорять: «А чи
не  випити  нам  винця?»,  а якщо народ не заспокоюється, то йому дають невелику
порцію  свинцю.  Оскільки вино ліпше за свинець, народ надає перевагу вину… А як
народ любить цмулити горілочку! Я просто вражений– якщо об'єктивно підійти до питання – понюхайте, що вони п'ють. Я днями навмисне понюхав –воно  ж  пахне  спиртом,  просто  спиртом,  як на уроці хімії або в процедурному
кабінеті. Звичайнісінький C2H5OH.  Причому,  на  відміну  від інших аспектів еволюції життя на Землі, збільшення
кількості  атомів  вуглецю  в  цьому напої небажане. Треба саме C2, а не C3 і не
C4… але й менше не можна. Вип'єш метилового спирту CH3OH– осліпнеш, якщо пощастить, а не пощастить –копита  відкинеш.  Уявляю,  скільки  безневинних  життів  моїх наївних читачів я
рятую  цим коротким відступом. До речі, ви знаєте, що лікують отруєння метиловим
спиртом, даючи хворому етиловий спирт2?  Концентрація  повинна  бути  трохи  нижча,  ніж  у  горілки, але вища, аніж у
кріпленого  вина. Не вірите? Це правда. Почитайте зноску, кому цікаво, тільки не
займайтеся  самолікуванням,  а  особливо  профілактикою! Подумати тільки, як тут
необхідна  точність!  Які знання з хімії! Весь народ живе, можна сказати, однією
тільки  таблицею  Менделєєва…  Ледь  помилишся  в  підрахунку  атомів, не в тому
кіоску пляшку купив–і  каюк!  Переставився!  Дзуськи,  краще  уже  вино, вичавлене олігархами. Ось і
родичі– нащадки Дарвіна зареєстрували це удосконалення і рекламують:

Не відмовтесь від вина
Від нащадків Дарвіна!

А Маськін алкоголю не вживав. Уявіть собі, цілий день – і ні-ні. Ні чарочки. Ні наперсточка. Що –скажете,  фантастика?  Деякі  стверджують, що у вживанні алкоголю страшне навіть
не саме сп'яніння– а страшне похмілля, яке неминуче наступає після його вживання. 
___________________
2Етиловий  спирт  є антидотом при отруєннях метиловим спиртом. Вводиться по зонду
(іноді  внутрішньовенно) всередину з розрахунку 2 мл/кг 30% розчину. Річ у тому,
що    етиловий    спирт    конкурує    з    метиловим   за   фермент,   названий
алкогольдегідрогеназа, що переробляє етиловий спирт у ацетальдегід,–дуже  шкідлива  речовина, з якою можна жити, на відміну від продукту метаболізму
метилового спирту формальдегіду– з яким жити не можна. Формалін, проте, відмінно зберігає анатомічні препарати.
От і Хуан Бас в своєму «Трактаті про похмілля»3стверджує,  що  похмілля  страшне  не поганим фізичним станом, а «таким важливим
аспектом,  як  психологічні  наслідки»,  під  дією  яких людина в стані похмілля
здатна  «вступити  у  [протиприродні,  а  тому  небажані]  сексуальні  стосунки,
підписати смертний вирок, оголосити війну або укласти шлюб».
На  цьому  своєму шляху він цитує Плінія Старшого, Светонія, Леонардо да Вінчі і
Френка  Сінатру.  Однак  головним  і  водночас  фінальним акордом цього епічного
оповідання  є  життєстверджуючий  висновок Хуана Баса: «Світ без похмілля був би
ще гіршим, аніж той, у якому ми живемо». Ergo, bibamus4.
Потім Маськін займався господаркою –тобто  готував  обід,  прав білизну, бігав по будинку з мухобійкою, мишоловкою і
аптечкою.  Стукне  злегка муху, потім надасть їй першу допомогу і випровадить на
вулицю,  тому  що Маськін був не лише гуманістом, але і мухоністом, і мух ніколи
не  вбивав.  Зараз  гуманісти  стараються  самі  людей  не  вбивати,  а коли цим
займаються  інші,  то вони при цьому прагнуть не бути присутнім, відвідуючи ГУМ,
аби  більше відповідати своїй назві гуманістів і не вводити громадськість у блуд
своїм  ставленням  до  людей.  Тоді  би  їх звали «людисти». Правильно я кажу? З
мишоловками  і  мишами  Маськін  робив те саме, що і з мухами. Замість мишоловки
він  використовував  банку  з-під  варення,  і  під  супровід  пильних  поглядів
розморених  сонцем оберемкових котів Маськін, висолопивши рожевого язичка, гасав
за  мишею,  ловив  її в банку і відвозив на Машині Маськіна за три кілометри від
будинку,  де  відпускав  із  Богом,  даючи  їй  на  дорогу  вузлик,  напакований
бутербродами з червоною ікрою.
Чому? Тому що Маськін не тільки муханіст, але й мишист.
Опісля  Маськін  годував пса Ковбаскіна ковбаскою, тому що Маськін ще й псист за
переконанням.  Потім  Маськін  нудьгував  за коровою Пегаскою і писав їй листи з
проханням  скоріше  повертатися.  Потім Маськін спав після обіду, і йому снилися
ромашки,  комашки  і несплачений рахунок за електрику. Тоді Маськіну снилося, що
він  пристосував домовика-барабашку Цупика виробляти електрику. Тільки той шасне
щось поцупити, а від нього провід до генератора…Благодать–електрика  мерехтить-блимає,  аж очі сліпить… Потім Маськін відкрив п'ятий закон
Ньютона,  який,  услід  за  четвертим,  гласив,  що  тіло,  залишене  на самоті,
неминуче  засинає,  свідчив  у  свою чергу, що якщо тілу горлати над вухом, воно
обов’язково прокинеться. 
___________________
3Бас  Х.  Трактат  про  похмілля.  Роман.  Пер  з  ісп.  Т. Машкової. Видавництво
«Махаон», 2004.
4Ergo, bibamus – Отже, вип'ємо (лат.). Заголовок і вітання застільної пісні Гете.
Маськіну,  котрий  горлав  над  вухом тіла, у його відкритті допомагали Плюшевий
Ведмідь і Шушутка, дружно волаючи над вухом Маськіна: «Маськін!!!!!!!!!»
Потім Маськін займався кораблебудуванням.
Потім Маськін займався космонавтикою.
Потім Маськін навчав Кашатку пускати бісики очима по-македонськи.
Потім Маськін сушив білизну.
Потім Маськін дивився у вікно…
Ось  так,  власне,  і промайнув день Маськіна. Той Маськін, який вийшов із себе,
повернувшись  назад,  залишився  задоволеним  і  вирішив,  що справжній Маськін,
загалом,  живе цілком нормальним і, я не побоюся цього слова, геніальним життям.
Тому що все геніальне просте, а отже, і все просте– геніальне.

РОЗДІЛ СОРОК СЬОМИЙ
МАСЬКІН Й АЛЬТАНКА МАСЬКІНА
Альтанка  Маськіна  була  восьмикутної  форми, укрита дахом із зеленої черепиці.
Вона  була  доволі  просторою  і  затишною,  у  ній зручно вмостився старовинний
дерев'яний  стіл.  В  альтанці  завжди  відчувався  свіжий  подих вітру навіть у
найжаркіший  день.  Всі  жителі  Маськіного  дому обожнювали сидіти і пити чай в
альтанці.   Маськін  розкочегарював  свій  улюблений  самовар  і  пригощав  усіх
солодким   варенням   і  ванільними  бубликами-сушками.  Скільки  чудових  бесід
відбулося  в  альтанці,  скільки любителів побалакати-побазікати її відвідувало,
бо  хіба  є  щось  солодше  за приємну неспішну бесіду за чашкою ароматного чаю!
Одним із перших до альтанки Маськіна завітав Августин Блаженний1.  Він  був  надзвичайним поціновувачем московських дорожних сухариків. Августин
блаженно  ніяковів і твердив, що крім сухарів йому нічого в земному житті більше
не  треба.  Зате  у  житті  небесному  він розраховував принаймні на трикімнатну
квартиру зі всіма зручностями. Бувало, сьорбне чайку і скаже замислено:
– Людська історія є одвічною боротьбою двох ворожих царств –царства  прихильників  всього  земного,  ворогів  божих, тобто усього світського
(civitas terrena або diaboli), і царства Божого (civitas dei).
– Так-так, важко заперечити, – підтакував йому Правий тапочок, підливаючи ______________
1 Августин  Блаженний  (лат.  Augustinus Sanctus, повне ім'я Аврелій Августин) (13
листопада 354 р., Тагаст, Нумідія– 28 серпня 430 р., Гиппон, поблизу Карфагена) – філософ, впливовий проповідник і політик католицької церкви.
гаряченького чайку і потайки хрестячи собі підошву.
– А як на мене, то нема різниці між поборниками матеріального і духовного, – заперечував ввічливо Маськін. –Церква  уявляє  Царство  Боже занадто матеріальним, я б сказав, буквально, іноді
світська  людина  може  переживати  вельми  божественні  почуття і нематеріальні
прагнення…
 Лівий  тапочок  тим  часом усе норовив відрізати в Августина Блаженного шматочок
тканини  з  джинсів  (Августин  заходив  до Маськіна по-простому, без уніформи).
Лівий   тапок,  хоч  у  Бога  і  не  дуже  вірував,  про  всяк  випадок  святині
колекціонував  і  дотримувався всіх постів для підтримання форми, тому схуднув і
став  насилу  налізати на ліву ногу Маськіна. Августин Блаженний бачив, що Лівий
тапочок у нього шматочок джинсів обрізає, і жмурився від блаженства, мовляв– нарешті визнали мене світські особи: і ліві, і праві, а Маськін –він  теж покомизиться про людське око і визнає... Куди ж йому, грішному, дітися…
Так  вони і розмовляли, потихеньку один одному ввічливо заперечуючи і підливаючи
чайок. Далебі, як оце не поговорити з розумною людиною…
Якось приплентався в альтанку Гегель2, і як до пампушків допався, – усі навіть переглянулися – невже зголоднів? Йому Маськін варення підкладає, а сам ввічливо примовляє:
– Та ви, Георге Вільгельмовичу, не поспішайте, у нас памушків багато.
А Гегель йому з набитим ротом відповідає:
– Називайте мене просто Жора – і жує, жує, жує, і ковтає, смішно вирячивши очі.
– А скажіть-но, Жоро, – строго питає йог Лівий тапок, –ось   ви  стверджуєте,  що  процес  діалектичного  розвитку  абсолюту  від  його
несвідомих  ідеальних  форм  (Буття)  через  Природу  до  самопізнаючого  себе в
розвитку  людства  абсолюту  (Духу) проходить повсюдно. А чому ви не врахували у
своїй  теорії  роль  лівого взуття, ось тапків, наприклад? Мені здається, що вам
слід було би додати взуттєвий абсолют (Дух Тапків),–і  задля  переконливості Лівий тапочок відсунув від Гегеля тарілку з пампушками.
Гегель  піддався  грубому  натиску  з боку Лівого тапочка і відповів, потихеньку
присуваючи тарілку назад:
– Ну добре, добре – переконали –я  пораджуся  з  Шеллінгом і Фіхте, й ми допрацюємо теорію діалектики природи як
живого  організму,  духовно-неусвідомленого  творчого  начала, висхідної системи
ступенів потенцій, що характеризується _____________________
2Георг  Вільгельм  Фрідріх  Гегель (27 серпня 1770 р., Штутгарт 14 листопада 1831
р., Берлін)– німецький філософ.
полярністю   динамічною   єдністю   протилежностей.  Єдність  протилежностей  ми
відобразимо у вигляді правого і лівого тапочків.
– Тапочка з Духом? – уточнив Лівий тапок Маськіна.
– Е ні, ви вже пробачите великодушно, але коли взуття з душком, це непорядок, – німецький філософ ввічливо відсунув від себе Лівий тапочок Маськіна.
– Ну, ти, Жорочко, того, не мудруй занадто, –набундючився   Лівий   тапок   і   злегка   шльопнув   Гегеля  по  голові  томом
Карлика-Марлика, який про всяк випадок був схований у його шкарпетці…
А якось ще присурганився Геракліт з Ефеса3, прийшов, вмостився на стільчику та й каже:
– Пфуух, шукав я самого себе. Насилу знайшов. Спочатку обмацав дупу – ніби не моя. Потім думаю – та й руки наче не мої. А потім думаю – ото притичина, все у мене не моє…
– Попийте чайочку, – запропонував йому Плюшевий Ведмідь, –може  легше стане. У мене ось теж таке бува, що сам себе не можу знайти. Загляну
під ліжко– немає, у кухні на лавці – ніби теж немає. Приходжу до ставка – дивлюся: оце так халепа, ось він я, хлюпаюся  в ставку…
Геракліта  з  Ефеса  аж  потягнуло  до  Плюшевого  Ведмедя  від  такого визнання
одностайності. Він його обійняв і говорить:
–Скажи,  заходячи  в  ставок, ти не помічав, що всіх, хто в ті самі ріки входить,
один раз омивають одні води, іншим разом– інші води?
– Не можу сказати, – ухилився від прямої відповіді Плюшевий Ведмідь, – ставок у нас непроточний… Ось і болітце у ньому потихеньку робиться...
– Егеж, любить природа затаїтися, – зітхнув Геракліт з Ефеса і надкусив пряник. – Цей космос –однаковий  для  усіх.  Його  не створив ніхто з богів, ніхто з людей. Він завжди
був, є і буде вічно…
 – Так точно, ось і у нас на зоні Вовка-Відмичка те ж саме твердив, – підтакнув Правий тапочок Маськіна, пригадавши свої репресовані роки. – Ех, Вовка-Відмичка – ото була особистість…
– Особистість (зипт) – це божество людини! –піддакнув  Геракліт  з Ефеса і затягнув з Правим тапком Маськіна античну табірну
пісню:
Сиджу в одиночці та й думку гадаю:
Чому я не горобчик, чому не літаю,
_____________________
3Геракліт Эфeський – грецький філософ, досократик.
Дивлюсь на Елладу з-за кованих грат, 
Я б землю покинув, якби не Сократ…

І вже всі разом в альтанці Маськіна підхопили приспів:

Далеко за хмари, подальше від світу,
Із Космосу слати небесні привіти…


І  хто  тільки  до  Маськіна в гості не приїжджав! І Данте, це той, що Алігьєрі,
все  свого  другана  Вергілія  розхвалював;  Демокріт приносив конструктор, щоби
збирати  молекули  з  атомів,  і  вони  з  Шушуткою дві години збирали неіснуючі
молекули  і  лякали  ними  держдепартамент  Сполучених  Штанів,  а особливо його
відділ  боротьби  з  незнайденою хімічною зброєю. Бував у Маськіина в альтанці і
Жак  Дерріда,  твердив,  що мова, мовляв, то бридня… вони з Плюшевим Ведмедем по
чарочці  настоєчки  прийняли,  і  Дерріда  думку  поміняв  й став цінувати мову,
особливо  йому  сподобалися  листкові  язички,  які віртуозно готував Маськін до
чаю.
Приїжджав  Діоген  і  забув  у  Маськіна свою бочку. Маськін опісля в ній огірки
солив.  Приїжджав  Зенон  і  пускав  з  Шушуткою іграшкові стріли, доказуючи, що
стріла  ніколи  не  може  потрапити  в  бігуна,  але стріла все-таки потрапила в
бігуна і той надавав Зенону по шиї. Довелося прикладати компрес.
Пив  у Маськіна чай Кант Іммануїл, дуже високо оладки Маськіна оцінив. Але потім
узяв  і  написав  працю  «Критика оладок Маськіна»… Ніколи не можна довіряти цим
мислителям...
Бенедикта  Спінозу  Маськін  лікував від скалки в нозі, а Піфагора Лівий тапочок
обізвав  ненажерою.  Паскаль,  котрй  Блез,  на  дах  альтанки  вліз і намагався
відправити   звідти   лист   провінціалові…   Маськін  здався  йому  недостатньо
провінційним, оскільки у нього був радіоприймач і електрична пароварка.
А  от  хто  писав  Маськіну листи постійно, то це Сенека ... Як вони з Маськіним
дружили! Кожного тижня Маськін отримував від Сенеки одного листа. Потім Сенека4 їх навіть видав окремим томом і так і назвав: «Листи до Маськіна».
Пише  якось  Сенека Маськіну: «Дорогий Маськіне, не шукай щастя в багатстві…», а
іншим разом: «Не ходи в натовпі– забруднишся…», або: «non qui parum habet, sed qui plus cupit, pauper est» –«Бідний  не  той,  у кого є мало чогось, а той, хто хоче мати більше», а ось ще:
«Hoc   primum   philosophia   promittit,   sensum   communem,   humanitatem   et
congregationem; а qua professione dissimilitudo nos separabit»– «Перше, що обіцяє дати філософія, –це  уміння  жити серед людей, доброзичливість і товариськість; але відмінність з
людьми  не дозволить нам стримати цю обіцянку» (пробачите мені вільний переклад,
латиною, на жаль, тепер говорять і пишуть все менше і менше...)
Маськін  йому  завжди чемно відповідав і вже подумував видати свої листи окремим
томиком:  «Листи  Маськіна  до  Сенеки»,  але  поки  що  не знайшов відповідного
видавництва.
Отже,  якщо  ці  рядки  читає  який-небудь  видавець,  можете  послати мені лист
електронною поштою наmailto:bruce@kriger.ca, і ми все з вами обговоримо. Я думаю, Маськін погодиться.
А  Ніцше  в  альтанку  до Маськіна не прийшов, бо образився, що Плюшевий Ведмідь
його  обізвав  дурнем  на  початку  книги.  Плюшевий Ведмідь засоромився і знову
перечитав  Ніцше,  але  не  дочитав  і  до  сімнадцятої  сторінки, на якій стояв
бібліотечний штамп:
Бібліотека психіатричної лікарні № 1
Усіх пацієнтів ласкаво ми просим:
В книжкові сторінки не сякайте носа!
Для носа хустинки вам вручить врочисто
Сестра-господиня в червонім намисті. 

Книгу  подарував  Плюшевому  Ведмедеві  Клоп  Сартирик  Велетович під час їхньої
____________________
4Сенека,  Луцій  Анней  (Lucius  Annaeus  Seneca)  (бл.  4  р. до Р. X., Кордова,
Іспанія– 65 р. після Р. X., Рим) –римський  філософ-стоїк,  поет  і  державний  діяч;  вихователь  Нерона,  згодом
засуджений  Нероном  на  смерть,  що послужило прикладом здорового відношення до
вчителів; автор «Моральних листів до Луцилія».
зустрічі  в  селі.  Після  того, як Клоп Сартирик Велетович позбувся цієї книги,
його  розум  видужав  і  він  повернувся до своєї професійної діяльності. Ні, не
сартирика. Клопа.
Плюшевий  Ведмідь  ще  раз  переконався,  що  Ніцше  дурень, і, жирно наслинивши
олівця,   навів   слово   «дурень»  у  своєму  подарунковому  виданні  «Кухонної
філософії»... У деяких речах Плюшевий Ведмідь залишався несхитним...
А зранку Плюшевому Ведмедеві прийшов лист-подяка від Заратустри5 з новою книжкою під назвою: «Я, слово честі, нічого такого не казав!»
А  ще  через  тиждень  Плюшевому  Ведмедеві  прийшла  стаття від самого Фрідріха
Ніцше:  «Слухай,  Плюшевий  Ведмедю,  ти  сам дурень!», надрукована в німецькому
філософському журналі «Deutsche Zeitschrift fu Philosophie»
Так у них і розгорілася філософська суперечка. Маськін, однак, їх помирив.
– Ви, – каже, –обидва  не маєте рації. Ти, Ніцше, не маєш рації, що простих маськіних не любиш,
а   ти,   Плюшевий   Ведмедю,   тому  що  використовуєш  неформальну  лексику  у
філософській полеміці,– а потім подумав і захотів додати: – Від заздрості і дурості людської – все зло у цьому світі, – але потім ще подумав і натомість сказав: – Від молока коров'ячого – вся сметана і сир в цьому світі. –І  подивився  із  зітханням  на  небо,  чи  не  летить  назад його дорога корова
Пегаска.
За  те,  що  Маськін  відкрив людству очі на походження сметани і сиру, Маськіну
знову хотіли дати Премію миру, але її знову відібрав інший лауреат– капітан Ібн-Оливка-Алібаб –за  те,  що  згуртував  усі  народи світу на боротьбу із собою, а сам потихеньку
вийшов  і  сів  пити  пиво з Ніцше, спостерігаючи, як народи гасають із палицями
один  за  одним  і  за  своїм  мирним  населенням…  Ну, як за таке не відзначити
Премією миру?
Ось  які гості бували в альтанці Маськіна. На ній уже навіть місця не залишилося
для  нових  меморіальних  таблиць.  Стали  зверху прибивати другий шар: «Тут був
отой-то  і  пив  чай  з отаким-от варенням…» і т.д. Маськін розсердився, що його
альтанку  всю меморіальними дошками понівечили, і використав всі дошки на дрова.
Тому що Маськіну немає різниці, хто великий, а хто не дуже.
А  для  Маськіна  всі  гості  хороші,  головне  тільки,  щоб  не  смітили  і  не
бешкетували.
А чаю на всіх вистарчить!

____________________
5Фрідріх Ніцше написав працю «Так сказав Заратустра».

РОЗДІЛ СОРОК ВОСЬМИЙ
МАСЬКІН І МУЗИЧНА СКРИНЬКА

Наше прагнення до естетичної насолоди –дивовижна   річ…і   якщо  бажання  збирати  блискучі  предмети  якось  ще  можна
зрозуміти, то нашу любов до звукових ефектів– не пояснити!
Маськін,  наприклад,  терпіти не міг тиші. Він не любив, звичайно ж, і шуму, але
тиші  не  терпів.  Тому  Маськін оточував себе предметами, які постійно видавали
звуки:   радіоприймачем,  своїм  улюбленим  Грамофоном,  тріщалками,  дзвінками,
годинником  з  боєм  й  іншими  деренчливими субстанціями... Паузи між музичними
звуками,  котрі зчиняли усі ці предмети, заповнював Плюшевий Ведмідь, який іноді
мовчить,  мовчить,  а  потім  як  заговорить, заговорить… Іноді Плюшевий Ведмідь
взагалі  заміщав  радіоприймач,  коли  у  того  закінчувалися  батарейки, бо, на
відміну  від  радіоприймача,  Плюшевий  Ведмідь  працював не на батарейках, а на
манній  каші, і всього на п'яти тарілках манки міг говорити до 16 годин на добу.
Плюшевий  Ведмідь  читав  величезну  кількість  журналів  з картинками, які йому
виписував  Маськін  зі  всього  світу, і потім, лягаючи на лавку на кухні, читав
Маськіну  довгі  лекції,  цитуючи такі рідкісні видання, як «Газета прогресивних
вівчарів Нової Зеландії» або «Журнал балетного мистецтва Папуа– Нової Гвінеї»1.  Маськін  уважно  слухав усі ці новини, що назбирав Плюшевий Ведмідь зі всього
світу,  і  задумливо  розмішував  вміст  каструлі  з  компотом.  Коли ж Плюшевий
Ведмідь  починав  розповідати  Маськіну про тварин із різних журналів , приміром
«Хвости і лапи» або «Гав-гав– няв-няв!»2,  Маськін  оживав,  залишав каструлю з компотом без нагляду і стрибав по кухні,
зображаючи різних тварин.
Але  одного  разу Плюшевий Ведмідь так переїв морозива, що у нього сів голос. На
цілий   тиждень  Маськін  залишився  без  своїх  улюблених  новин  про  сільське
господарство,  балет  і  тваринництво. Багато хто каже, що нині новини страшніші
за  фільми  жахів.  Згоден. Чому ж ті, хто їх демонструє, вважають, що якщо вони
нам  не  покажуть  два-три  трупи  в  першу  ж  хвилину,  ми роззявимо роти і не
дочекаємося,  поки вони нам упхають туди свою телевізійну рекламу, яка розоряє і
рекламодавців,   і   рекламобравців   однаково,   збагачуючи,   мабуть,   тільки
телевізійників,  на  гроші яких розв'язуються війни у всьому світі, щоб було чим
лякати нас у випусках новин. Війни _______________________
1Назви цих видань вигадані.
2Назви і цих видань теж вигадані.
дорогі,  і  тому  телевізійникам  ледве вистарчає грошей на зарплату, і їм знову
все  доводиться починати спочатку. Якийсь замкнутий круг виходить. Телевізійники
потребують  усе  крутіших  новин  і самі розв'язують війни, замовляють урагани і
навіть
піднімають  цунамі!  Це все вони винні! Ну, а кому ще потрібні всі ці навмисні і
стихійні  лиха,  як  не  телевізійникам? Вам потрібні? Ні? Мені також! Адже вони
вважають–якщо  у них новини не страшні будуть, їх ніхто дивитися не стане. А це зовсім не
так.  Навпаки.  Ось  Маськін  став би дивитися хороші новини, господарські… Як у
Радянському  Союзі  було.  Пам'ятаєте?  Там  посіяли,  тут  зібрали урожай… Це ж
просто  щастя  якесь!  А  ми  не  цінували.  Ми  взагалі не слухали того, що нам
кажуть. Говорили нам, що капіталісти– це сволота і нам їхня ковбаса упоперек горла стане, – ми не вірили, а зараз подивіться –і  справді  упоперек  стала.  Говорили  нам,  що  їхня реклама дебільна, а ми не
вірили– мріяли подивитися, хто які джинси на попу напинає, –а  зараз  програми  перемикаємо,  щоб  у  морі  божевільної реклами вивудити хоч
крапельку  чогось  ще, окрім цієї реклами, і тим чимось являється черговий труп,
жертва    чергового    конфлікту   або   стихійного   лиха,   яке   організували
капіталісти-телевізійники.
Тероризм  неможливий  без телебачення. Ну, уявіть собі який-небудь терористичний
акт,  здійснений  в Америці в 1080 році. Про нього б ніхто не дізнався в Європі,
тому  що Колумб до Америки тоді ще не доїхав, а вікінгам, які туди вже доїхали і
зібралися  назад, повідомляти про нього резону не було, бо вони, хоч і самі його
вчинили,  але  не  задля  показухи, а для реалізації своїх національних традицій
розбою  і  грабежу.  А зараз, не встиг терорист на одному кінці Землі чхнути, як
це  вже  всій  планеті  показують  по  телевізорах…  Пропоную  почати боротьбу з
телебаченням   як   основним   розсадником   світового  тероризму!  Я  практично
упевнений,  що  телевізійники  не  тільки  поставляють  терористам  масажистів і
візажистів,  але  й  забезпечують  режисерами  і  сценаристами. І все тільки для
того,  щоб  нас  настільки  налякати  черговим сюжетом, щоб ми залишилися сидіти
перед  телевізором  з  відвислими  нижніми  щелепами  і  таки  переглянули їхній
остогидлий   шматочок   реклами   жувальної   гумки,   що   йде   відразу  після
трупомовлення,  а  потім  зазомбовані,  купили  б  цю  жуйку… Ось що витворяють!
Недолюдки!   Але  жуйку  ми  не  купуємо,  тому  що  з  відвислою  щелепою  вона
вивалюється  з  рота і жувати її не можливо. Таким чином, шкодить не тільки нам,
але  і  рекламодавцеві, що не продав свою жувальну гумку і змушений переплавляти
її  на  презервативи, які ми теж не купимо, тому що після перегляду телевізійних
новин   нам   потрібні   скоріше  гумові  рукавички,  аніж  презервативи.  Перед
очманілими  очима  телеглядачів  проносяться  СПІДоносні  народи Африки, курячий
грип,  атипова  пневмонія а-ля SARS, сибірська виразка, котрій набридло паритися
в  Сибіру  на нарах і яка тепер розсилає сама себе поштою у більш презентабельні
країни... Страшно обмацувати навіть себе самого без рукавичок…
Взагалі,  Маськін  не  був  противником новин, він просто прагнув новин хороших,
позитивних,  таких,  що  допомагають жити і покращувати життя. Ось тому Плюшевий
Ведмідь  і  відшукував  останні  оплоти  людської розсудливості, читаючи видання
типу «Коров'ячі новини»3.  Коли  Маськін  такі видання виписував, видавці на нього дивилися з величезним
здивуванням,  тому  що  він  був  практично єдиним їх підписувачем, і зверталися
вони  часом до своїх читачів у редакційних статтях не «Дорогі читачі!», а просто
«Дорогий Маськін!».
Отже,  через  простуду  Плюшевого  Ведмедя  Маськін  на  тиждень був позбавлений
свіжих  новин  позитивного  змісту.  Тоді Шушутка з Кашаткою поїхали в магазин і
купили  Маськіну  музичну  скриньку, щоб Маськін не залишався в тиші, яку він не
переносив.  Маськін  при  зустрічі  з  музичною  скринькою прийшов у захват. Він
відкривав  і  закривав  її  багато разів, і вона грала чудову пісеньку: ля-ля-ля
тра-лям-пам-пам…

Однак  потім  Маськін виявив, що музична скринька весь час співає одне і те ж. У
тому-то й проблема: ми зустрічаємо людину–і  вона  нам  так  подобається!  Все, що вона говорить, таке нове і несподіване,
цікаве  і  чудове  (я  бачу,  ви не зустрічали таких людей, я, загалом, напевно,
теж, однак, уявіть собі хоча б теоретично)–що  просто  не  хочеться  відпускати  від  себе  людину,  але за годину починаєш
помічати,  що  у  людини  заїло  пластинку,  всі  його  чергові історії та думки
розказані, ви, загалом, теж, треба сказати,
_____________________
3Це  видання  теж  вигадане.  Якщо  ви  бажаєте  організувати  видання з подібною
назвою, автор не заперечує.


випорожнилися   і   говорити,  загалом,  нічого.  Всі  люди  відрізняються  лише
тривалістю  своєї  пластинки і цікавістю її змісту. Іншим разом послухаєш такого
співбесідника або себе самого–і  засумніваєшся у цінності людській, та і своєї, особи. У кого історії вистачає
на сорок хвилин, у кого на півгодини…
Далі йдуть міркування про життя –їх  зазвичай  вистачає  на  п'ять  хвилин,  і  нарешті  все завершують анекдоти,
анекдоти,  анекдоти…Більшість з них чув так часто, що вже не пам'ятаєш, чим вони
закінчуються, бо вони давно уже втратили сенс...

Мужик в сексшопі:
– Покажіть мені цю ляльку.
– Будь ласка…
– А дата виробництва яка?
– Січень 2005-го.
– Козеріг??? Не підходить… Мені козеріг не підходить по гороскопу…
А ось це щось новеньке –і  ми  радісно  сміємося,  хоча  треба  плакати  над  нашою  дурістю  і  сірістю
безпросвітною,  над  безрадісною юдоллю, котру ми підготували нашій свідомості і
розуму…  На анекдотах і кінчається зазвичай мелодія будь-якої музичної скриньки,
якою є кожний з нас.
Закрийте кришку! Вас всі вже чули! Ви вже все сказали!


РОЗДІЛ СОРОК ДЕВЯТИЙ
МАСЬКІН Й ІНОПЛАНЕТЯНИН ВАСЯ

Скільки  всього  незвичайного  містить  у собі всесвіт! Зірок, планет, галактик…
Місця–море!  Є  де  душі  розвернутися.  Інопланетян,  звичайно,  теж багато, але вони
простим  людям не показуються з почуття гуманізму, щоб не розхитувати їхні і так
не   дуже   міцні   нерви.  Інопланетяни  Маськіна  дуже  поважали,  вони  давно
спостерігали  за  тим, як він веде своє натуральне господарство, і в якійсь мірі
йому  заздрили. Ні в кого у всесвіті не було такого багатого урожаю ґудзиків, як
у Маськіна.
Терпіли  інопланетяни,  терпіли,  але все-таки не витерпіли. Вирішили послати до
Маськіна  свого  представника  для  обміну досвідом. Адже багато інопланетян теж
жили  натуральним  господарством,  оскільки  виявилось,  що  це  один з найбільш
прогресивних і правильних видів життя у всесвіті.
Щоб  не  лякати  Маськіна  своїм  неформальним  зовнішнім виглядом, інопланетяни
вирішили  найняти  когось  із  місцевих, землян, своїм представником і направити
його  до  Маськіна,  щоб він все як слід з'ясував і, якщо треба, то й замальовки
зробив.
Інопланетяни  довго  вирішували,  кого  із  землян вибрати як свого повноважного
представника.  Врешті-решт вони зупинили свій вибір на алкашеві Васі, який вічно
марнував  своє  життя  під  огорожею  біля  гастронома.  Вася  аніскільки  б  не
здивувався  появі  інопланетян, бо давно страждав хронічною білою гарячкою і мав
звичай бачити ще й не таке. Окрім класичних персонажів–чортиків,  Вася  бачив  холодильники,  що літали, санки із вертикальним зльотом,
балакучі  самоскиди, водоплавних кенгуру, і одного разу, у зовсім вже примарному
видиві,  Васі  привидівся непідкупний мент! Це видиво було настільки неймовірним
і  так  суперечило  здоровому  глузду  Васі, що виявилося практично несумісним з
його  душевним  здоров'ям.  Після  цього він навіть добровільно припинив пити на
півтори  години,  і,  на  щастя,  примарне  видиво  непідкупного мента поступово
розтало.
Отож,  Вася  виявився  відповідним  кандидатом для контакту. Річ у тому, що жили
алкаші  хоч  і  яскраво,  але недовго, і тому інопланетяни сподівалися, що після
виконання  своєї  місії  Вася  самознищиться найближчим часом, як того і вимагав
секретний  інопланетянський  протокол  для супер-пупер-інопланетних розвідників.
Крім  того,  у  Васі були на рідкість міцні нерви, бо алкаші приймають усередину
те,  що  інші  люди  застосовують  зовні  і  навіть  у  господарських  цілях,  а
застосування  цих  субстанцій  всередину  вельми  загартовує  нерви, приводячи у
філософський  стан духу і підтримуючи в людині певну тонку душевну рівновагу. На
Заході  подібного  ефекту  намагаються  добитися  психотерапією  і пігулками, що
підвищують  настрій,  а  ось  у  Росії, на батьківщині всіх Вась, є ефективніший
метод лікування пораненої душі– і засіб цей по-науковому іменується: запій. Запій –це   сукупність   суспільно-індивідуальних  заходів,  спрямованих  на  подолання
життєвих  негараздів за допомогою підтримання постійного високого рівня алкоголю
в крові.
Філософія  запою надзвичайно проста і доступна кожному. Це скоріше не відхід від
життя,  а переміщення в інший вимір, де час вимірюється не годинами і хвилинами,
а  літрами  і  грамами.  Прийняв сто грамів, вважай, пройшло часу на сто грамів,
прийняв півлітра–часу  пройшло  на  півлітра.  У  запою немає ні верху, ні низу. До людей у стані
запою  решта  громадян відноситься з повагою і всіляко намагається їм сприяти. У
такій  ситуації  проблеми  не  те  щоб  вирішуються  самі  собою,  а вони просто
залишаються  в  нашому вимірі і того іншого виміру, в якому велику частину життя
знаходився  Вася,  не  сягають... Тому Вася нітрохи не здивувався, коли до нього
зранку  з'явився  зелений  чоловічок  з  планети  Зюзя зоряної системи в сузір'ї
Лебедя.  Планета  Зюзя  обертається навколо зірки, що входить у потрійну систему
(її  індекс  HD 188753), де всі три зірки розташовуються досить близько одна від
одної–приблизно  на  такій  відстані,  як  Сатурн від Сонця. Відстань від HD 188753 до
нашої Сонячної системи складає приблизно 149 світлових років1 .
З  поверхні  планети  Зюзя  можна побачити відразу три сонця, і тому жителі цієї
планети  вважали  людей  недорозвиненими,  бо  на Землі можна бачити тільки одне
сонце.  Проте  зюзян  украй цікавило, як Маськину вдається збирати по три урожаї
ґудзиків  з одного куща. Зюзяни застосовували ґудзики як засіб розрахунку, себто
як гроші2,  і  їх,  зрозуміло, не міг не зацікавити такий факт дивовижної врожайності. На
планеті Зюзя, як­­­­­­говорять французи, «Se procurer de l’argent devient souvent le but principal dans la vie» –«Здобуття   грошей   часто   стає   головною  метою  життя»…  і  які  тільки  не
зустрічаються дивовижні і не схожі на наш світи!
Зелений  чоловічок  без зайвих розмов розстелив газетку і поставив на неї пляшку
горілки,  а  на закуску запропонував Васі консервований рукав помірної закваски,
які  на планеті Зюзя продавалися як консерви. Взагалі постачання на планеті Зюзя
було  добре,  не  те  що  на  інших  планетах,  і  в солоних рукавах там не було
недоліку.
Побачивши,  що  має  справу  з  діловою,  можна  сказати, сурйозною людиною, хай
навіть  трохи  інопланетної  зовнішності,  Вася  дістав  дві стопки, запхані під
відламаною  дошкою  огорожі,  і  розлив  по  першій.  Після першої традиційно не
закушували  і  відразу  розлили  по  другій.  Після  третьої  зелений  чоловічок
відкрився  Васі,  що  він зелений, і Вася, оглянувши його примруженим оком, йому
повірив,  тому  що  звик  довіряти  своїм співбесідникам на слово. Потім зелений
чоловічок   виписав   Васі   посвідчення,   що   він   офіційно  призначає  Васю
інопланетянином,  і пояснив поставлене завдання: з'ясувати подробиці вирощування
ґудзиків  у  натуральному  господарстві  Маськіна. За успішне виконання завдання
зелений  чоловічок  пообіцяв  Васі  ящик горілки, сподіваючись, що така нагорода
зможе  вирішити  питання  з  Васіним  самознищенням,  оскільки  ящик  горілки на
планеті Зюзя вважався смертельною дозою… Яка інопланетна наївність!
Потім  зелений  чоловічок  переніс  Васю  у  двір  до  Маськіна,  і сам статечно
віддалився в своїй літаючій тарілці.
__________________________
1Дані  про  зоряну  систему  HD  188753  вірні. У цій системі дійсно є планети, з
поверхні яких можна спостерігати три сонця одночасно. Назва планети «Зюзя»– вигадана. Якщо астрономи майбутнього побажають скористатися цією назвою – автор не заперечує, я думаю, International Astronomical Union (IAU) – міжнародний орган, відповідальний за привласнення назв небесним тілам, – теж буде не проти.
2 Гроші – засіб розрахунку і товарообміну. По простому називаються – бабки, капуста,зелені й т.п.
Маськін  не  здивувався появі інопланетянина Васі у своєму дворі. Останнім часом
у  Маськіна  шлялися  різні  особи,  і  він навіть привчив свого сторожового пса
Ковбаскіна  гавкати  суворіше.  Проте пес Ковбаскін, зачувши інопланетний запах,
підібгав хвіст і забився в будку.
– Тобі чого треба? – привітно запитав Маськін Васю.
– Я прийшов до тебе з миром, –патетично  проголосив  інопланетянин Вася і чомусь відразу впав (мабуть, не зміг
акліматизуватися до гравітації у Маськіному дворі).
– Ех, оце тебе розвезло після міжзоряного перельоту, –заголосив  Маськін  і  допоміг  інопланетянинові  Васі  вмоститися  на  дивані в
будинку.
Всі  мешканці Маськіного дому зібралися навколо інопланетянина Васі, намагаючись
з'ясувати, навіщо він відвідав саме будинок Маськіна.
– Я прийшов до вас з миром, – не в’язав  лика  Вася,  поки не провалився у сон. І як Плюшевий Ведмідь з Шушуткою не
намагалися  застосувати  п'ятий закон Ньютона (якщо тілу кричати над вухом, воно
неминуче прокидається)– на інопланетянина цей закон Ньютона не діяв.
Коли  Вася  нарешті прийшов до тями, Плюшевий Ведмідь дав йому похмелитися своєю
знаменитою  настоєчкою,  і  тоді  гість  цілком зрозуміло зміг розтлумачити своє
завдання,  а  саме: що йому жителі планети Зюзя зоряної системи в сузір'ї Лебедя
доручили  з'ясувати,  як  Маськіну  вдається  збирати  по  три урожаї ґудзиків з
одного куща.
– Так у цьому немає ніякого секрету, – розсміявся Маськін. – Просто коли поливаєш ґудзиковий кущ, треба йому співати ґудзикову пісеньку:

Ґудзички-застібки
Буду вас трясти!
Я вас поливаю
Щоби ви росли!

Не дасте якщо ви
Три мені врожаї
Я вас всіх залишу
Зовсім без води!

Як  ви  пам'ятаєте,  Маськін  завжди  був прихильником вплітання мирних погроз у
всякі мирні переговори. Ґудзики лякалися і росли, мов очманілі.
Інопланетянин   Вася   вивчив   пісеньку   напам'ять  і  викликав  за  допомогою
телепатичного  зв'язку  зеленого  чоловічка,  який підібрав його на свою літаючу
тарілку  і  доставив  за  місцем  проживання  під  огорожу, де вже на Васю чекав
нагородний ящик горілки.
– Ну що, Василю, – поцікавився схвильовано житель планети Зюзя, наливаючи Васі з шляху-доріжки, – ти з'ясував таємницю Маськіна?
–   Само собою, – гикнув розімлілий Вася – і прийняв першу.
–   Ну, і в чому ж секрет? – уточнив зелений чоловічок і налив другу стопку.
– Та він ґудзикам пісні співає, – сказав інопланетянин Вася своєму колезі – інопланетянинові з Зюзі і прийняв другу стопочку.
  –  А що за пісня? – поцікавився зелений чоловічок і налив по третій.
– Та проста пісня, – заусміхався Вася, – тільки ти зі мною випий спочатку, а потім я тобі скажу.
– Так випили ми вже, – завіднікувався зелений чоловічок.


– Це хіба називається випили? – обурився інопланетянин Вася. –Я  хоч  і не потомствений інопланетянин, але живу по поняттях. Якщо ящик горілки
є  в  наявності,  значить,  не  можна сходити з цього місця, поки його всього не
роздавимо.
– Ну добре, –погодився  зелений  чоловічок  і  включив  спецдезінтоксикатор,  щоб не напитися
зовсім.
Коротше  кажучи,  квасили  Вася  із  зеленим  чоловічком  три  дні  і  три ночі.
Дезінтоксикатор  у жителя планети Зюзя відмовив на п'ятій пляшці. На третій день
уже  практично  нерухомий  інопланетянин  передав  останній сигнал на свою рідну
планету.  У  ньому були зафіксовані слова пісеньки Маськіна, які Вася, стримавши
слово,  розказав  зеленому чоловічкові, роздавивши з ним останню пляшку. Правда,
до планети Зюзя пісенька дійшла у злегка спотвореній формі:
Ґудзики-застібки
Буде вас трясти, 
Бо горілку, любі
Ллю замість води…

Всесвіт без горілки –
Знацця жди біди,
Воду ж всю до краплі
Випили жиди…

Хто перебрехав слова –невідомо.  Чи  то  Васю пам'ять підвела, чи то зелений виявився антисемітом. Хто
тепер розбере?
Від  такої  пісеньки  на планеті Зюзя замість ґудзиків виросли чвертки, і жителі
планети  увійшли  у стан тотального запою, нарешті визнавши, що земляни не нижча
раса,  тому  що  вона  бачить  тільки  одне сонце на небі, бо вони зрозуміли, що
землянам  досить прийняти зранку, за висловом відомого сатирика, таємного агента
інопланетян з планети Зюзя Михайла Жванецкого–«по  ледь-ледь, злегка, щоб сонце швидше зійшло», і земляни можуть бачити і два,
і  три,  і  навіть  чотири сонця, зовсім як на планеті зоряної системи в сузір'ї
Лебедя.  Самі  ж  жителі  планети Зюзя тепер бачили іноді шість і навіть дев'ять
сонць, залежно від врожайності чверток.
Єврейська  община планети Зюзя, правда, протестувала, вважаючи пісеньку у якійсь
мірі  антисемітською  і  навіть  наклепницькою. Євреї Зюзі стверджували, що воду
пили  всі,  не  тільки  євреї,  і  чому,  власне,  відповідальність за споювання
народів  Зюзі  знову  звалили  тільки  на них? Ця община складалася з євреїв, що
вимагали свого часу іншого глобуса3  в ОВіРі4,  після  чого  вони  відправлялися  спецрейсом на планету Зюзя, оскільки просто
сплавити  їх  у Ізраїль працівникам ОВіРу здавалося недостатньо витонченою мірою
покарання за надмірну любов до географії.
–Не  для  того  ми подолали 149 світлових років, щоб знову зіткнутися з побутовим
антисемітизмом упереміш із побутовим пияцтвом!– обурювалися євреї.
Але  і  на  планеті  Зюзя  на  євреїв  не  зважали,  і вони стали подумувати про
еміграцію в іншу галактику.
Народе мій, чому ти ніяк не можеш знайти спокій?
Чому ти не можеш раз і назавжди за себе постояти?
Чому не можеш ти любити себе так, як люблять себе інші народи?
Дві  тисячі  років  на  клунках-валізах…  навіть,  як  дадуть  тобі  іншу окрему
планету,  ти  і  там  сам  себе  так дістанеш, що побіжать нещасні сини твої, як
очманілі, в різні боки…
Пробач  мені,  народе  мій,  пробач, як зможеш! Болем безсилля стискається серце
моє  повсякчас,  коли  я  думаю про тебе, і душать сльози відчаю повсякчас, коли
заглядаю  я  в  твої  темні,  повні  незрозумілого єврейського смутку очі, іноді
сповнені безумства. Тим паче, що очі ці я бачу щодня і в своєму дзеркалі…
Зелений  чоловічок  залишився  жити  з  Васьою,  і  вони  до цих пір намагаються
самознищитися  відповідно до секретного інопланетянського протоколу, але горілки
для цього весь час бракує.
А  Маськін  став  знаменитим не тільки на всю Землю, але й на весь всесвіт, тому
що   його  спосіб  життя  за  рахунок  натурального  господарства  у  товаристві
Плюшевого   Ведмедя,   Кашатки,   Шушутки,   оберемкових  котів,  двох  папуг  і
домовика-барабашки Цупика– виявився найпрогресивнішим і гідним наслідування для всіх світів і народів!



МАСЬКІН І МІЖНАРОДНИЙ ДЕНЬ МАСЬКІНА
(ЗАМІСТЬ ПІСЛЯМОВИ)

Вас  аніскілечки  не  здивує,  якщо  ви  дізнаєтеся  про  те,  що світ настільки
заповажав-зашанував  Маськіна  після всього того, що Маськін зробив для світу, а
головне,  після  всього  того, що він для нього не зробив, що призначив Маськіна
Громадянином  світу  і оголосив 24 серпня, день народження Маськіна, Міжнародним
днем  Маськіна.  А  що  тут  такого дивного, я вважаю, що людей треба поважати і
вшановувати  не  тільки за те, що вони зробили для світу, але і за те, чого вони
для нього не зробили.

Наприклад, Маськін впродовж усіх розділів роману:
1. Як і спочатку – не убив п'ятдесят мільйонів;
2. Не брав участь у масових стратах;
3. Не винайшов атомну бомбу;
4. Не скинув атомну бомбу, і навіть
5.  Не вигадав таку теорію, завдяки якій кілька континентів натягнули зашморг на
шию і раденько вдусилися.
Хіба   цей   список  заслуг  не  достатній,  щоби  вважати  Маськіна  винятковою
особистістю  світового  масштабу?  Мені  здається,  не  вчинивши  всього  цього,
Маськін приніс надзвичайно багато реальної користі нашому світу.
Ви  скажете,  що  теж  нічого  з  перерахованого  не  зробили,  і чому це вас не
вважають  видатною  особистістю  і  не  оголошують  ваш  Міжнародний  день?  Ви,
напевно, забули: адже Маськін–це  ви!  (з  деякими  уточненнями,  зазанченими  в  передмові).  Значить, це ваш
Міжнародний  день  Маськіна!  Тобто,  ви цього дня можете не працювати. Покажіть
працедавцеві  цю  книжку  і  на роботу не виходьте. А якщо він вам погрожуватиме
звільненням,  то  ви  йому  мирно  пригрозіть,  що почнете займатися натуральним
господарством і всіх співробітників заохотите. Тоді він, цей ваш працедавець, з його виробництвом і накриється –пшик...  А якщо працедавець ви, то пригрозіть своїм працівникам, що якщо вони за
вашої   відсутності  у  ваш  святковий  день  нашкодять,  ви  теж  перейдете  на
натуральне господарство і всі їхні робочі місця накриються...
Менше   з   тим,  забезпечивши  собі  додатковий  вихідний,  ви  зможете  почати
відвойовувати  собі  й  інші  свята. Далі перед вами короткий календар святкових
днів, за які ви, як повноправний Маськін, можете сміливо боротися:
1 січня – Новий Рік Маськіна (співпадає з офіційним)
3 січня – Маськін День доїдання ласощів після Нового Року
8 лютого – день народження Поштової Скриньки Маськіна
23 лютого – день народження корови Пегаски (просто співпало з днем Червоної Армії)
1 березня –День  Мартозайця; святкується натягуванням всім рожевих паперових вух і випічкою
морквяного пирога
23 березня – день народження Кашатки
1 квітня – день народження домовика-барабашки Цупика
7 квітня – додатковий Міжнародний день Маськіна, якщо не досвяткували в серпні
11 квітня – день народження Шушутки
12 квітня – День Маськонавтики
13 квітня (в п'ятницю) – День вилуплення обох папуг
29 квітня – день народження Маськіного Грамофона
1 травня – День показування язика Карлику Марлику
15 травня – день народження хом'ячка Гамлета
18 травня – День облаштування Маськіна в Західній Божевільні
1 червня – День рибалки (пригоди з Рибою 007)
2 червня – день народження кішки Басі
5 червня – День перемоги Маськіна над лисицею
30 червня – День Незалежності держави ДУРЯП
13 серпня – день народження Улюбленої Бабусі Маськіна
16 серпня – День одужання Мочалки Маськіна
24 серпня – Міжнародний день Маськіна
3 вересня – День відвідин Маськіна інопланетянами
1 жовтня – день народження Золотого кота
11 жовтня – день народження Плюшевого Ведмедя
7 листопада – день народження Лівого тапочка Маськіна
7 грудня – День від'їзду Маськіна з Маськопатамії
24 грудня –день   народження  Правого  тапочка  Маськіна  (просто  співпало  з  католицьким
різдвом)
Ну  ось,  маючи  такий  веселий  додатковий  календар свят, ви можете зажити по-
новому,  радісно і щасливо! 26 нових свят! Подумати тільки! Ви можете вигадувати
і свої додаткові свята… «А коли працювати?»– запитаєте ви. А працювати –це  шкідлива  звичка.  Ось  брат  Плюшевого Ведмедя з Техасонії, країни Плюшевих
Бичків,  говорить,  виражаючись  народною мовою: «Від роботи коні здохнуть, вуха
глухнуть,  ну  і  більма  очі  застеляють…»,  хоча  сам  працює  багато, тому що
Техасонії обов'язково треба процвітати, інакше їй ніяк не можна…
Коротше  кажучи,  можете  працювати  у  вільний  від  свят  час,  якщо  вам  так
закортіло. Свято–не  тоді,  коли  ви не йдете на роботу і весь день пукаєте на дивані або гаруєте
на своїй садовій ділянці. Свято– це коли хочеться співати. 
Вам коли востаннє хотілося співати?
 До якої революції?
А  ось  Маськін  співає  щодня,  тому  що  у нього, по суті, щодня свято, хай не
офіційно,  зате  дуже  весело,  а  натуральним  господарством він займається без
вихідних, тому що це не робота, а спосіб життя.
Отже,  коли  люди  Землі  оголосили  день  народження  Маськіна Міжнародним днем
Маськіна,  Маськін  запросив  усіх  на  гостину.  Ввечері  він наварив ціле море
компоту і напік цілий континент ягідних пирогів.
Вранці  Маськін  розплющив  очі  і  не  зміг  знайти  свої  окуляри. Нишпорив по
тумбочці, нишпорив– далебі, немає. Думає – що ж таке? Невже в компот упустив? Але потім придивився –на  тумбочці  лежить  скромненький  такий, величенький подаруночок, загорнутий у
подарунковий папір.
Маськін прочитав записку –а  це  від  домовика-барабашки  Цупика.  Там  і були загорнуті окуляри Маськіна,
улюблений   його   термос   і  пельменниця  Плюшевого  Ведмедя.  Маськін  навіть
розплакався.  Як  було  приємно  отримати  в  такий святковий день подарунок від
затятого  клептомана Цупика… Адже нечасто трапляється, щоби нам повертали те, що
у нас вкрали…
Потім на Маськіна накинувся з привітаннями Невроз Маськіна.
– Ой, Маськін, – закричав Невроз, – ми з тобою постаріли ще на рік – ой, що буде, ой, що буде!!! Ми скоро помремо! Де нас ховатимуть?!
– Заспокойся, – ніжно погладив Маськін свій Невроз по скуйовдженій головці, – ми ж з тобою не ядерні відходи, якось поховають, – і Маськін солодко позіхнув на весь дім.
Тоді  Невроз  Маськіна  заспокоївся  і  подарував  Маськіину брелок для ключів з
дорожньою  молитвою, яка оберігала від диких звірів й інших напастей, які можуть
трапитися в дорозі.
Плюшевий  Ведмідь  подарував  Маськіну пса Ковбаскіна. Він його дарував Маськіну
щоразу  на  день  народження,  довго  загортаючи  пса  в подарунковий папір. Пес
відчайдушно  чинив  опір,  махаючи  хвостом і брикаючи всіма кінцівками, тому до
вручення  він вже практично вивільнявся і міг вільно лизати Маськіна у ніс. А ще
Плюшевий  Ведмідь  подарував  Маськіну  перстеник  з  написом:  «I Love You», що
означає в перекладі «Я люблю Маськіна».
Кашатка  подарувала Маськіну додаткову музичну скриньку, що знала тисячу пісень,
щоб  вона  Маськіну  ніколи не набридла, і вигравіювала напис: «Музична скринька
Маськіна»,  щоб  Маськін,  як бувало зазвичай, від збентеження не передарував її
назад Кашатці.
Шушутка  подарував Маськіну острів в Атлантичному океані Маськіна, який відкрила
його  «Brain  Company».  Маськін  висадився  на  цьому  острові,  оголосив  його
територією  Її  Величності  королеви  Західної  Божевільні  і встановив там свій
знаменитий  прапор,  мовляв,  краще  хай  там  стоїть,аніж  у коморі з швабрами…
Прапор  загордився,  що  він представляє королівську владу на острові і перестав
зав'язуватися вузлом.
Тапочки  Маськіна  подарували  один  одного. Тобто Лівий тапочок загорнув Правий
тапочок  як подарунок для Маськіна, примовляючи, що він ще той подаруночок, тоді
Правий  тапочок,  вже  загорнутий,  впрохав  Кашатку  зловити  і загорнути Лівий
тапок, як подарунок для Маськіна від Правого тапочка. Так і зробили…
Хом'як  Гамлет  прийшов  у  гості  зі  своєї нової квартири і привів у подарунок
цілий виводок мишок-мутанток для відлякування слонів.
Золотий  кіт  подарував  Маськіну  «Посібник  з  котосинтезу», і вони весь ранок
разом прокотосинтезували, а кішка Бася–«Посібник  з  порятунку  осіб,  напівзадушених  повітряними кульками» з мішечком
повітряних кульок для надування і тренування.
Папуги  подарували  Маськіну  затички для вух, щоб він міг краще спати і не чув,
як Шушутка навча їх слову «піастри» за допомогою комп'ютера.
Лев Толстой подарував Маськіну великий пакет, підписавши:

«Справжньому Маськіну
від справжнього Льва Толстого.
Папір, який все стерпить».

Коли  Маськін  розвернув  пакет,  там  опинився  рулон  туалетного  паперу.  Всі
сміялися до сліз, оцінивши жарт поборника мужицької правди.
Глобальне  Потепління  подарувало  Маськіну  погожий  сонячний день, а Глобальне
Збайдужіння створило святкову розслабляючу атмосферу загального пофігізму.
Сусід  Жмикрут  подарував  Маськіну  банку  кленового  сиропу,  свіжовіджатого з
березових  дровенят,  із  запахом  цибулі, якою Жмикрут ці дровенята натирав для
податливості.
Сусід  Парасмітник  подарував Маськіну величезний гайковий ключ для закручування
гайок,  але громадськість віднеслася до цього подарунка спокійно, бо гайки і так
вже були закручені вельми грунтовно.
Лисиця  подарувала  Маськіну  свій  планшет,  яким  вона  користувалася  під час
військових  дій  проти Маськіна. За оцінками експертів, планшет вже оцінювався в
десять  тисяч  доларів як військова реліквія, правда, покупця на нього не було і
не передбачалося.
Кроти  подарували  Маськіну  набір  ключок  для  Маськіного  гольфу  і пообіцяли
остаточно прозріти до чергового референдуму.
Машина  Маськіна  подарувала  Маськіну  велосипед,  щоб  Маськін  її  зовсім  не
заїздив.  А  то  Маськін  тричі  на  день  мотався  за  покупками, і у Машини не
вистачало  часу  для  занять  літературою,  образотворчим мистецтвом, а головне,
балетом.
Жаби  з  обидвох сторін Атлантичного океану подарували Маськіну план остаточного
мирного   врегулювання   під  назвою  «Бездоріжжя»  і  обіцяли  не  відновлювати
військових  дій  принаймні  до  наступної  весни,  хоча  знову побилися прямо за
святковим столом і їх знову довелося фарбувати в один колір.
Поштова   Скринька   Маськіна  подарувала  йому  величезну  кількість  вітальних
листівок,  адресованих Маськіну, а також всім жителям округи, тому що за звичаєм
вихопила   із   сумки   листоноші  Благовістика  і  проковтнула  найрадісніші  і
найбарвистіші  поштові  відправлення.  Даруючи листівки, Поштова Скринька мстиво
підняла  ногу  поряд  з  псом  Ковбаскіним і окропила землю біля його ніг, як це
кожного  разу  робив Ковбаскін Поштовій Скриньці, поспішаючи на прогулянку. Було
видно,  що  вони не на жарт боряться за право бути улюбленим собакою Маськіна, і
Маськіну доводилося тепер купувати по дві кістки–одну  псові  Ковбаскіну, а другу Маськіній Поштовій Скриньці. Проте відчувалося,
що вони скоро подружаться, бо вони часто дружно гавкали і вили на місяць.
Ринкова  Економіка  прийшла в гості до Маськіна і принесла цілий мішечок горіхів
для  Плюшевого  Ведмедя.  У  Ринкової Економіки відбулася чергова криза і деякий
спад  сил,  який  трапляється  у  всякої  пані  принаймні  раз на місяць, і вона
помітно  повеселіла.  Складальник  податків  ворон Самодур на подарунок Маськіну
передав мірну ложку для відмірювання податку на манну кашу.
Сер  Джентельменчик  подарував  Маськіну  документ,  згідно  якого двір Маськіна
звільнявся  від  права королеви на проїзд. Він все-таки знайшов прихований лаз у
законі,  у  якому  засвідчувалося,  що  будинок  Маськіна можна не зносити. Хоча
Маськін  цю  проблему  вже,  як ви пам'ятаєте, вирішив, він не захотів турбувати
сера  Джентельменчика  і  виписав  йому  чек  за  надану  послугу. В англійській
культурі  подарунки  не  прийнято  дарувати  просто так і за них, як не крутися,
завжди доводиться платити.
Трамвайний  Хам  у  подарунок  для  Маськіна пообкушував і скрутив трубочкою всю
його  готівку,  і  таким чином славно завершив другий етап грошової реформи. При
цьому  Трамвайний Хам довго ганявся по всьому будинку за Гаманцем Маськіна, який
з  реформою  не  погоджувався  і  намагався сховати декілька незіпсованих монет.
Трамвайний  Хам  знову  нагрубив  і  повідомив  Маськіну,  що той до невпізнання
постарів  з  їхньої  останньої  зустрічі,  і  лише через деякий час зрозумів, що
помилився  і  розмовляв з домовиком Цупиком, який дійсно виглядав підстаркувато,
оскільки був тролем,–йому  було  вже  950  років,  адже  він народився ще за вікінгів і випадково був
завезений серед речей зі старого будинку Маськіна в Барвазанії–країні  на  краю  Скандінавського півострова, де Маськін щасливо проживав якийсь
час– у будинок в Західній Божевільні.
Домовикові-барабашці  Цупику  полестило,  що  Трамвайний  Хам  переплутав його з
Маськіним,  і  він  навіть  скористався  випадком  і  поцупив у Трамвайного Хама
підтяжки,  і тому довелося усе свято самому підтягати собі штани. А у мить, коли
Трамвайний  Хам  хотів  сказати  нахабний  хамський  тост і, вставши з-за столу,
підняв  чарку  в  одній руці, а вилочку з солоним рижиком в іншій, з нього впали
штани  і  всі  побачили,  що  Трамвайний  Хам  ходить у довгих сімейних трусах в
горошок з написом спереду:

«Почекайте, не минайте!»
й іншим написом ззаду:
«Дружи з головою,
Не стій під стрілою!»,

А  це  сильно  підмочило  його  репутацію  мера  міста,  обраного передбачливими
мудрими  городянами на довічний термін, щоб Трамвайний Хам не розікрав скарбницю
міста відразу після заступання на пост.
Мочалка  Маськіна,  практично  повністю вилікувавшись від меланхолії, подарувала
Маськіину чудовий вірш, який аж пашів від оптимізму:

Я, мов змилена лошиця
Милю спину, ллю водицю,
Вимила би навіть кицю,
Вимила б усіх людей!
Бо коли у смутку й горі
Плакала від злої долі – 
Ледь не висохла в неволі –
Я знайшла весь сенс речей!
І тоді, в ясну годину,
Зрозуміла – не покину
Мити. Мити без зупину
В світ покликана я цей!


Мусьє  Сільвупляшкін подарував Маськіну своє добре ставлення і привіт від самого
метра  Наполеончика.  Він  також віддав назад підзорну трубу Маськіна, сказавши,
що  з неї вийшов нікчемний франкофон, і ощасливлений Маськін знову поселив у неї
папуг,  які  одразу  почали  святкувати  третій медовий місяць, спостерігаючи за
зірками,   які,щоправда,   трішки  змістилися  на  небі  з  часу  їх  останнього
спостереження.
Професори  Борщів  Щавлевих подарували Маськіну почесний диплом Професора Борщів
Щавлевих   і  дозволили  йому  розрізати  стрічку  їхнього  нового  прискорювача
Щавлевих  Борщів,  який  вони запустили в роботу, щоб остаточно довести всім, що
вони достойні професори, а не звичайнісінькі пройдисвіти...
Мадам  Культурні  Відмінності подарувала Маськіну тюбетейку на кшталт єврейської
кіпи  і  радо  станцювала  з  ним  грецький танець сіртакі, що плавно перейшов у
єврейський танець «За двадцять восьма».
Риба  007  подарувала Маськіну шість банок першокласних ризьких шпротів. Не тих,
що  роблять  десь  в Естонії і які неможливо їсти, а справжні, котрі їсти можна.
Цей  вчинок,  на  думку  Риби 007, повинен був знизити рибопожадливість Маськіна
хоч  на  той  час,  доки  вона,  Риба,  зуміє  перегрупуватися для нового раунду
шпигунських пристрастей.
Клоп  Сартирик  Велетович  написав  по  доброті  душевній сартиричне вітання для
Маськіна,  від  якого  заплакала навіть кішка Бася, хоча відрізнялася підвищеною
життєрадісністю, властивою всім ідіотам.
Держава  ДУРЯП  подарувала  Маськіну форму для випічки ягідного пирога у вигляді
бумеранга  з  вертикальним  зльотом.  Варто було випекти в ній ягідний пиріг, як
форма  одразу  піднімалася  на висоту двадцять тисяч метрів і доставляла пиріг в
ДУРЯПію,  підтримуючи  цим  перманентну  громадянську  війну в державі, без якої
громадянам  ДУРЯПії  було  б  уже  якось  незатишно. Звичка лягати з канонадою і
прокидатися  від  поодиноких  пострілів  викликала  гостру ностальгію, як тільки
дуряпів  позбавляли  канонади  укупі  з  поодинокими пострілами. Та й можливість
безкарно  пристрелити  сусіда теж була безперечно перевагою громадянської війни,
від якої відмовитися було неможливо…
Місіс  Кока-Кола  подарувала Маськіну пляшку лимонаду, але попросила цей факт не
розголошувати,  щоби  не порушувати установлений статус-кво, при якому всі п'ють
кока-колу.  Отже  ви  відразу забудьте, що я вам про це розповів, і продовжуйте,
наче  останні  дурні, дудлити цей антиприродний напій. До речі, кока-кола чудово
відчищає  мідні  предмети  від  позеленіння.  Пропоную  вимити кока-колою куполи
петербурзьких і копенгагенських пам'ятників архітектури…
Містер  Макдональдс  подарував  Маськіну  подарунковий  талон  на один бутерброд
Макдональдс  і  сказав,  що Маськіну, як розвідникові, цей талон потрібно завжди
мати   напоготові,   якщо   виникне   ситуація,  коли  виникне  потреба  негайно
самоліквідуватися.  Бутерброд  Макдональдс діє швидше за ціаністий калій. Злопав
бутерброд і чимдуж рвонув у туалет. А вороги тебе почекають-почекають– та й розійдуться.
Фрау  ДойЧленд  подарувала  Маськіну засіб для чищення туалетів з інструкцією до
використання, зашифрованою в книзі «Майн кампф».
Синьйор  Капучинка прислав Маськіну лист з погрозами, які Маськіна спочатку дуже
налякали.  Сюрприз  полягав  у  тому,  що  синьйор  Капучинка опісля подзвонив і
сказав, що він пожартував. Хіба ж це не подарунок?
Комета,  яку  опікав  Маськін,  прислала  Маськіну  привіт  у вигляді райдужного
помахування хвостом.
Президент Бушкінь подарував Маськіну місто Новий Орлеан1.  Але  Маськін  відмовився,  тому  що  у  нього  і  без  Нового  Орлеану ставок
заболочувався.  Маськін  побоювався,  що  якщо в Новому Орлеані після останнього
потопу  вода  ще  з  місяць  постоїть, то він теж заболотиться, а в заболоченому
місті якось не пасує балотуватися на пост мера.
Скандаліза  Безобріза  запропонувала  Маськіну  руку  і серце, зважившись на цей
вчинок  виключно  в державних цілях, але Маськін так і не визначив свою стать до
кінця  роману і тому був змушений відмовитися від такої цікавої пропозиції. Тоді
Скандалі  за  Без  обріза видала Маськіну офіційну згоду держдепартаменту на те,
що  Маськін  може з'їсти курча-табака, що дезертирує, якщо той пробігатиме через
його  двір,  на що курчатабака розповіло про прийняття громадянства Ісландії, де
й зберігається до цих пір ціле і неушкоджене у замороженому вигляді.
Капітан  Ібн-Оливка-Алібаб подарував Маськіну кинджал, яким хотів його зарізати.
Коли   Маськін   розплакався  від  розчулення,  капітан  Ібн-Оливка-Алібаб  його
заспокоїв,  завіривши,  що  у  нього є інший кинджал, і, вже звертаючись до всіх
гостей,  м'яко  заявив,  що  у нього на всіх кинджали знайдуться, викликавши цим
загальний тріумф і розчуливши усіх бедуїнським гумором.
_________________
? Новий Орлеан –був  частково  затоплений,  надзвичайно  постраждавши від урагану в 2005 році, і
президенту Бушконю був уже не потрібен, як, зрештою, і до урагану.


Маськопатами  і  Маськозаври  про день народження Маськіна забули, тому що якраз
були  зайняті  взаємним  самовиселенням з поперемінним успішним самовтопленням у
морі і їм, як завжди, було не до Маськіна.
Продавець  суші  Сан Санич Самурайкін навчив Маськіна секретному прийому карате,
від якого супротивник вибухає таким шаленим реготом, що може померти зі сміху.
Свідки  Єгора, який створив світ за сім днів, що стали свідками Прохора, прийшли
до  Маськіна  в  цей  святковий день і повідомили, що тепер вони свідки Абдулли,
якому  все  до  чалми, і що в світі тепер нові віяння. У цій цінній інформації і
полягав  їхній  подарунок.А сам Єгор подарував Маськіну інструкцію по догляду за
чайним  деревом,  яке  іноді  ламалося  і  видавало помилково банки з кавою, яку
Маськін не дуже любив.
Самовар  Маськіна  подарував  Маськіну  чайне  ситечко,  і Маськін тішився, наче
дитина.
Матрьошка   подарувала   Маськіну   розписний   табурет,  і  Маськін  став  його
використовувати  для  забивання  цвяхів,  тому  що  мікроскоп  для  цих  цілей у
Маськіна зовсім розвалився.
Старенька  Ентропія подарувала Маськіну формулу, об'єднуючу всі сили у всесвіті.
Цю  формулу  все життя безуспішно шукав Ейнштейник, і Маськін на радощах вирішив
її  Ейнштейнику переказати, але той був зайнятий цього дня тим, що здавав пляшки
з-під  настоянки  на  швидких нейтронах, а наступного дня Маськін формулу забув.
Ейнштейник  навіть зрадів, бо це дуже сумно, коли досягнута мета всього життя, і
ти більше не маєш заради чого жити…
Товариш  Пересуперчик  дозволив  собі  суперечити  на  честь  свята,  і  Маськін
вдосталь напесуперечив, так, що сам заплутався, що саме він мав на увазі.
А  ввечері  в  альтанці  Маськіна зібралися філософи всіх часів і народів, і всі
разом  хором  співали:  «Ой,  мороз,  мороз…»,  не дивлячись на вельми спекотний
вечір. Справжніх філософів такі дрібні невідповідності ніколи не бентежать.
А  Декарт,  який  спеціально приїхав познайомитися з Маськіним, співав голосніше
за  всіх,  щоб  використовувати  це  як доказ того, що він існує. Мовляв, якщо я
співаю– значить, я існую, як тоді не горланити голосніше за всіх?
Інопланетяни   з   планети  Зюзя  подарували  Маськіну  подарунковий  набір,  що
складався  з  двох  чарок,  пляшки  горілки  «Столична»  і  пляшки  коньяку «Три
зірочки»  розливу  планети  Зюзя  потрійної  зоряної  системи  в сузір'ї Лебедя.
Сузір'я  Лебедя,  правда,  перейменували назад у сузір'я Бридкого каченяти, тому
що  зюзяни,  пустившись у запій, там порядно нагидили. Маськін подарунок прийняв
і  став  протирати  горілкою  вуха  своєму  Неврозу,  коли вони у нього хворіли,
коньяк   віддав   у   колекцію   винного   льоху   Плюшевого  Ведмедя,  а  чарки
використовував  по  призначенню,  тобто виконував на них мелодію танцю маленьких
лебедів,  наповнивши  водою  трохи  не  по  вінця  і  торкаючись пальчиком краю,
творячи  просто  чарівні  музичні  звуки.  Маестро  Поганіні частенько навідував
Маськіна  і  завжди  охоче  йому підігравав, барабанячи смичком по скрипці тітки
Варі,  тому  що  натягувати струни після того пам'ятного концерту він і не став,
бо вони все одно відразу порвалися б від експресії.
Маськін  був дуже радий всім цим гостям і подарункам. Але ви можете собі уявити,
якою  була  радість  Маськіна,  коли  у  небі з'явилася улюблена корова Маськіна
Пегаска,  яка  поспішила повернутися з півдня до кінця літа, щоб встигнути точно
на день народження, яке стало МІЖНАРОДНИМ ДНЕМ МАСЬКІНА!





Хантсвіль, Канада, 2005 р. 









Тож будьте здорові, щасливі, багаті –
Ми завжди вас раді вітати у хаті.
Ви славно гуляли на Маськіна святі –
«До зустрічей нових!» – пора всім сказати.

Бажаємо всім вам і нам на доріжку,
Аби не боліли ні ручки, ні ніжки,
Аби з головою було все в порядку,
Думки лише добрі йшли би на гадку.

Бажаєм, щоб вдома вам завжди щастило,
Пампушки ви їли, компоти варили,
До манної каші – великої ложки,
Варення, повидла  – багато, не трошки.

Щоб дружба і щастя вплелися в віночок,
Сміялася доня і грався синочок.
Любов і повага зростали в родині
У кожній країні, у кожній хатині…










