Задумайтеся  на  хвильку про тих, хто жив на світі й умер, хто вже більше не буде
тішитися шелестом листя, співом птахів і ніжними променями світанку.
Увесь  світ,  такий  нам дорогий і такий швидкоплинний, для них більше не існує.
Отак трохи пожити, пожити та й умерти... Що може бути смутнішим, чи не так?..
Проте, в деякому розумінні, мертвим можна і позаздрити.
Для них уже минули усі проблеми і навіть сама смерть.
А  хіба  ж  не  хочеться  полишити усі життєві незгоди і, опинившися під землею,
отримати  нарешті  жаданий  спокій  і  забуття?  Забути  і біль, і страждання, і
вічний страх смерті.
Вони  більше  не житимуть. Не будуть вмирати, відчувати біль і замислюватися над
тим, коли та остання година - смерті - прийде.
Ви  ніколи  не  замислювалися  над  тим,  чому  життя  здається нам інколи таким
прекрасним  або  ж зненавидженим, радісним або ж сумним, та все ж значущим, доки
ми  ще  живемо  й  дихаємо,  і  виявляється таким порожнім і банальним, коли все
підходить таки до свого кінця?
Люди  народжуються  і  вмирають  щомиті, а у проміжку між тим вони живуть інколи
щасливо,   часом   ні,   та   врешті-решт  смерть  зводить  усіх  до  найменшого
знаменника.
А  проте,  що  саме  примушує людей так панічно боятися смерті? Не лише біль. Не
завжди.  Бо  ж смерть може статися миттєво і майже безболісно, - вона сама собою
є  закінченням  всякого  болю.  То  чому  люди все ж бояться вмирати? Хто зна...
Можливо,  ми  довідались би про це від тих, хто вже помер, якби нам цовепося хоч
на  хвильку  з  ними  зустрітися,  якби  вони  воскресли. Хто зна... Та й кого -
друзів  чи  заклятих  ворогів  -  зустріли  б ми у них? І чи змогли б ми взагалі
спілкуватися  з ними, ми, які ніколи не мали сили перебороти свій страхі глянути
смерті прямо у вічі?


РОЗДІЛ ПЕРШИЙ

Смеркало,  коли  вони  натрапили  врешті  на  маленьку  церковцю, яка потопала у
кленовому  гаю  край  дороги. Якщо б вони не знайшли її завидна, то, напевно, не
помітили б зовсім.
Метою  їх  поїздки  було старе кладовище за церквою. Вони розшукували його майже
дві  години,  обнишпорюючи  одну  по  одній  довгі  покручені  дороги  з  такими
глибокими  коліями, що дно машини час від часу шкребло по землі, і їм доводилося
повзти  зі  швидкістю  двадцять миль за годину, слухаючи жахливий скрегіт гравію
та знемагаючи від спеки у хмарі жовтого пороху.
Вони їхали, щоби покласти вінок на могилу свого батька.
Врешті  Джонні  різко  загальмував  при  дорозі  коло  підніжжя порослого травою
пагорба, і його сестра Барбара зітхнула від утоми й раптового полегшення.
Джонні  мовчав.  Він  лише  сердито  смикнув  вузол своєї краватки, що вже і так
втомленим  шнурком  теліпалася  на  його грудях, і втулився у лобове скло, майже
непрозоре від пороху.
Він  все  ще  не виключав двигуна, і Барбара зразу ж зрозуміла, що Джонні змушує
її  помучитися в духоті салону, даючи зрозуміти виразом свого обличчя, що він із
самого  початку  був  проти  цієї  поїздки,  а  тепер  саме її звинувачує у всіх
диявольських  невигодах.  Він  дуже стомився, був страшенно розсердженим і тепер
ніби  води в рот набрав, хоча протягом двох годин, доки тривали їхні пошуки, без
упину  виливав  на сестру всі свої образи і гнів, постійно огризався і навіть не
намагався  виглядати  бадьорим.  Машину  жахливо кидало на вибоїнах, і він ледве
стримувався, щоби не втиснути спересердя педаль газу до самого дна.
Джонні було вже двадцять шість років, а Барбарі - лише дев’ятнадцять,  проте  вона була більш зрілою, аніж він, і за роки їхнього спільного
життя  прекрасно  навчилася керувати його настроєм. Вона просто вийшла з машини,
не  сказавши  брату  ані  слова, залишила його в салоні, де він сидів, насуплено
дивлячись перед собою.
Раптом  з  увімкненого  приймача  долинуло кілька слів, яких Джонні не розчув, і
радіо  знову замовкло. Джонні сердито глипнув на приймач, потім стукнув по ньому
і  зі  злості  взявся  крутити  ручку,  проте  радіо  наче вдавилося. “Дивно”, -
подумав  він.  -  Дивно і так само незрозуміло, як і все, що сталося з ним у цей
дурнуватий  день.  Все доводило Джонні до тихого шалу. “Якщо радіо зіпсоване, то
чого  воно  час  від часу починає говорити, а потім знову замовкає? Воно має або
працювати, або не працювати, а не шизіти”.
Джонні  ще  декілька разів ударив по радіоприймачу і знову покрутив ручку радіо.
Раптом  йому  здалося,  ніби  він  почув слово “небезпека” серед потріскування і
уривків  слів,  що  пробивалися  крізь  свист  і  шум.  Та  зусилля  Джонні щось
розібрати були марними, - радіо мовчало.
-  Чорт  забирай!  -  гаркнув  він нарешті, висмикнув ключ зі замка запалювання,
виліз із машини і спересердя захряснув двері ногою.
Він  пошукав  очима  Барбару,  а  потім  згадав про вінок, який вони привезли на
могилу  батька.  Відкрив  багажник, вийняв вінок, і щоб той не заважав закривати
багажник,  Джонні поклав коричневий пакет, у якому був запакований вінок, просто
на  дорогу.  Потім  гукнув  Барбару  і знову розізлився, зрозумівши, що бона вже
пішла, не чекаючи на нього.
А  Барбара  тим  часом  видиралася на пагорб, прямуючи до маленької церковці, що
притаїлася серед високих дерев, які росли на вершині.
Обережно, намагаючись не забрудити мештів, Джонні рушив за нею трав’янистим схилом і невдовзі наздогнав сестру.
-  Яка  гарненька  церковця!  -  сказала  вона. - І ці дерева навколо... Чарівне
місце.
Це була найзвичайнісінька сільська церква - дерев’яна  споруда,  побілена,  з  червоним  шпилем  і  довгими  вузькими старомодними
вікнами-вітражами.
-  Давай,  зробимо  те,  заради чого ми сюди і приїхали, і будемо повертатися, -
пробурмотів Джонні. - Вже смеркає, а нам ще години зо три теліпатися додому.
Барбарз  з  прикрістю стенула плечима, і Джонні мовчки попрямував за нею в обхід
церкви.
На  кладовищі  не  було  ані  стежок,  ані воріт - лише стриміли з високої трави
надгорбки   хаотично  розкиданих  під  столітніми  деревами  могил.  Під  ногами
шурхотіло  минулорічне  опале  листя.  Цвинтар  починався  за  кілька метрів від
церкви  і  тягнувся  до  самого  лісу,  що  приступав  із  другого боку високого
пагорба.
Джонні  зупинився  і  неприязно  глянув  на  сестру,  яка  повільно  брела поміж
могилами.  Вона  рухалася,  не  поспішаючи,  дуже  обережно, аби не наступити на
чийсь  горбик,  нахиляючись  мало не до кожного пам ятника: намагалася відшукати
той,  що  належав її батькові. Джонні підозрював, що думка лишитися і на темному
кладовищі  лякає  сестру,  і  це  його  тішило,  бо він усе ще був злим на неї і
хотів,  щоби  вона  трохи помучилася, - бо ж саме вона змусила його проїхати дві
сотні  миль  лише  заради  того,  щоби покласти на могилу вінок. Як на нього, це
була цілком пуста і дурнувата затія.
- Ти не пам’ятаєш, у якому вона ряду? - примирливо спитала його Барбара.
Та  він  і  не  збирався відповідати. Замість того Джонні злорадно посміхнувся і
повернувся  до  сестри  спиною.  Вона  повільно переходила від каменя до каменя,
зупиняючись біля кожного, на якому ще можна було прочитати ім’я померлого.
Барбара  знала,  як виглядав надгорбок її батька, і навіть могла пригадати імена
людей, які були поховані поряд. Та сутінки густішали й утруднювали пошук.
- Мені здається, ми шукаємо не у тому ряду, - сказала вона нарешті. 
-  Крім  нас  тут  нікого  нема,  - відповів Джонні, наголошуючи слово “нікого”.
Потім  додав:  -  Якщо  б  не  ця  непроглядна темінь, ми знайшли б її за кілька
хвилин.
-  Так,  якщо  б  ти  встав  раніше...  - пробурчала Барабара і, не договоривши,
почала рухатися вздовж наступного ряду могил.
-  Востаннє  я  витрачаю неділю на таку ідіотську затію. - роздратовано промовив
Джонні.  -  Або нехай мама сюди їздить, або нам треба перенести могилу ближче до
дому.
-  Часом мені здається, що ти жалієшся тільки для того, аби почути звук власного
голосу,  -  холодно  відповіла Барбара. - А крім того, ти останнім часом говориш
дуже  багато дурниць. Ти ж прекрасно знаєш, що мама занадто слаба, щоби вирушати
самостійно у такі далекі подорожі.
Раптом  Джонні  натрапив на знайомий надгробок. Він уважно оглянув його, впізнав
у  ньому  могилу  батька,  та  вирішив нічого не говорити Барбарі. Проте бажання
якнайшвидше рушити додому таки перемогло мстиві почуття.
-  Мені здається, це тут, - безбарвним тоном сказав він і почав спостерігати, як
Барбара пробирається до нього, намагаючись, як завжди, не наступати на могили.
-  Так,  це вона, - з полегкістю в голосі промовила Барбара, підійшовши. - Можеш
тішитися, тепер ми вже скоропоїдемо назад.
Джонні  мовчки  підійшов  до  могили  і ще раз глянув на напис, перш ніж вийняти
вінок із коричневого паперового пакета, який він увесь час тримав під пахвою
- А я навіть не пам’ятаю, як батько виглядав, - замислено промовив він. - Двадцять п’ять доларів за цю штуку, а його не пам’ятаю.
- А я пам’ятаю,  -  з докором у голосі сказала Барбара, - хоча й була набагато молодшою за
тебе, коли він помер.
Вона  подивилася на стандартний пластмасовий вінок, прикрашений штучними квітами
Внизу, на шматку червоного пластика, вигнутого у формі стрічки, зав’язаної великою кокардою, було написано: “Ми тебе пам’ятаємо”.
Джонні усміхнувся.
- Бачте, мамусі на старості років захотілося “пам’ятати”,  і  власне  тому  ми повинні пертися світ за очі, аби покласти на могилу
оцей  паскудний  вінок.  Нібито  він дивиться звідти крізь землю і перевіряє, чи
гарні усі ці декорації.
-  Джонні,  як тобі не соромно! - сердито гримнула Барбара. - Та це ж займе лише
п’ять хвилин. - Вона опустилася на коліна біля могили і почала молитися.
Джонні взяв вінок, підійшов до надгріб’я впритул і зі силою ввігнав дротяні ніжки у тверду, втоптану землю.
Потім  він  підвівся,  старанно обтріпав одяг, немов сильно забруднився, і знову
почав бурчати:
- Це займе п’ять хвилин. Це займе три години і п’ять  хвилин!  Три  години  туди  і  три години назад. Плюс ще дві години, які ми
витратили на розшуки цього клятого місця!
Барбара припинила молитву, розгнівано зиркнула на нього, і він замовк.
Нудячися,   Джонні   позіхнув   і  втупився  у  землю.  Потім  почав  нетерпляче
похитуватися  на підборах, засунувши руки в кишені.Барбара продовжила молитву, -
йому видалося, що Йе триває невиправдано довго. Знічев’я  ;жонні  почав  розглядатися  по  боках,  вдивляючись  у  пітьму і намагаючися
розгледіти  розпливчаті контури далеких могил. Крізь морок не всі надгробки було
добре  видно,  і  видавалося,  що  їх тут не так уже й багато. Через відсутність
людських  голосів звуки ночі лунали неприродньо голосно. Джонні мовчки вдивлявся
у нічну пітьму.
Раптом  він помітив неподалеку дивну тінь - якусь горбату фігуру, що брела поміж
могилами.
“Напевно,  сторож, або пізній відвідувач”, - подумав Джонні і нервово зиркнув на
годинник.
- Пішли, Барб, ти вже сьогодні була у церкві, - роздратовано промовив він.
Та   Барбара   не   відповідала   і  продовжувала  молитися,  неначе  спеціально
зволікаючи, щоб його розгнівати.
Джонні  запалив  цигарку,  ліниво  випустив  першу хмарку диму і знову глянув по
боках.
Там,  далеко,  таки  хтось рухався між могилами. Джонні примружився, та вже було
занадто   темно.   Поміж   надгробками   сіро  мигав  неясний  силует,  повільно
пересуваючися кладовищем.
Джонні  повернувся  до  сестри, щоби сказати їй щось, та в цю мить вона востаннє
перехрестилась  і  підвелася  з  колін. Барбара мовчки відвернулася від могили і
повільно пішла геть. Джонні курив і йдучи копав дрібні камінці.
- Молитися треба в церкві, - нудьгуючим тоном промовив він.
-  Якраз  тобі  молитва  пішла  б на користь, - відповіла Барбара. - Бо ти стаєш
справжнім дикуном.
- Ну, дід говорив, що я буду проклятим. Пам’ятаєш?  Якраз  на  оцьому  самому  місці,  коли  я стрибнув на тебе он з-за того
дерева.  А  він  це помітив, розсердився і урочисто проголосив своїм замогильним
голосом:  “Ти  будеш навіки проклятим!”, - Джонні весело засміявся. - А ти не на
жарт налякалася тоді. Пам’ятаєш?
-  Джонні!..  -  Барбара  посміхнулася,  щоби  показати  йому, що вона зовсім не
боїться, хоча й знала, що в сутінках все одно нічого не видно.
-  А  мені здається, ти і зараз боїшся, - не вгавав Джонні. - Я думаю, ти боїшся
людей,  які лежать у могилах. Мерців. Що буде, якщо вони вийдуть зі своїх трун і
поженуться за тобою? Га, Барбаро? Що ти тоді будеш робити? Тікати? Молитися?
- Джонні, припини! - втомлено відмахнулася вона.
- То ти все ж боїшся! - не вгавав він.
- Не боюсь!
- Ти боїшся мерців!
- Перестань, Джонні!
-  Вони  вже  виходять  із могил, Барбаро! Дивись, он іде один із них... - і він
показав пальцем на згорблену фігуру, яка повільно пленталася поміж могилами.
Сутулувата фігура зупинилася і, здавалося, поглянула у їхній бік.
Проте було занадто темно, щоби стверджувати це.
-  От  -  він  іде  за  тобою,  Барбаро! - продовжував знущатися Джонні. - І він
мертвий! Але йде за тобою.
- Джонні, перестань, він почує. Як тобі не соромно!
Та Джонні відбіг і сховався за товстим високим деревом.
-  Слухай, ти... - почала Барбара, та зніяковіло обірвала на півслові і опустила
очі,  бо  фігура,  яка  рухалась  у  темряві, прямувала таки до неї, і вже стало
зрозуміло, що їхні шляхи перетнуться.
Барбарі  здалося дивним, що на кладовищі в такий пізній час ще хтось є, крім неї
та її придуркуватого брата.
“Напевно,   запізнілий   відвідувач  або  нічний  сторож”,  -  подумала  вона  і
усміхнулася,  збираючись привітатися А Джонні у цей час зі сміхом виглядав із-за
дерева.
Та  раптом  чоловік  схопив  Барбару  за  горло  і почав її душити, другою рукою
зриваючи  з  неї  одяг.  Вона спробувала вирватися і закричати, та сильні пальці
перехопили  їй подих, а напад був таким несподіваним і жорстоким, що страх майже
паралізував  її.  Джонні  одразу  вискочив  зі  сховку  і накинувся на чоловіка,
намагаючися зупинити його. Всі троє, втративши рівновагу, упали на землю.
Джонні  з  усіх  сил  бив  незнайомця кулаками, а Барбара відчайдушно боронилася
ногами  і  торбинкою.  Через  деякий  час  Барбарі вдалося вирватись, а Джонні і
незнайомець покотилися по землі, нещадно гамселячи кулаками один одного.
У паніці Барбара мало не кинулася навтікача.
Незнайомець  невтомно  бив  Джонні  куди  попало, а той з останніх сил намагався
чинити  опір.  Через  кілька  хвилин  вони важко звелися на ноги, стискаючи один
одного  у  ведмежих  обіймах.  Обоє  боролися з усіх сил, але нападник бився, як
дикий  звір,  -  набагато  лютіше  і  жорстокіше,  ніж  можна  собі  уявити. Він
безжально  бив,  душив,  впивався  зубами  в  руки і шию Джонні. У відчаї Джонні
обхопив його тіло руками, і вони знову впали на землю.
У  чорній пітьмі їхні неясні обриси злилися в одну масу, що качалася по землі, і
Барбара,  хвилюючись,  чим  все  це  закінчиться,  зовсім  не розуміла, хто кого
перемагає,  її  знову  охопило бажання втікати і рятуватися самій і в той же час
вона хотіла врятувати свого брата, проте не знала, як.
Тоді  вона  почала  кликати  на  допомогу  відчайдушним голосом. Проте крик лише
посилював  її  страх,  тому  що  вона  підсвідомо  розуміла, що навколо нема ані
душі.
Двоє  людей  з  ревом  качалися  по  землі,  переверталися,  били  один одного і
видавали  страшні  звірячі  рики.  Один  із  них уже перемагав. На тьмяному фоні
потемнілого неба Барбара бачила, як він б’є кулаками по голові свого супротивника.
Про  всяк  випадок  вона підібрала з землі палку і, міцно затиснувши її, ступила
крок чи два в напрямі бійки.
Знову  глухо залунав тяжкий стукіт кулаків, та на цей раз він перейшов у хряскіт
кісток.  Барбара  заціпеніла  від  жаху.  Людина, що була зверху, тримала в руці
камінь і намагалася проламати ним голову супротивника.
Нарешті  місяць  освітив  обличчя переможця і Барбара з жахом виявила, що це був
не Джонні.
Важкий  камінь  знову  і  знову падав на голову її брата, а вражена і заціпеніла
від  жаху  Барбара  не  могла навіть зрушити з місця. Нарешті камінь вивалився з
рук  убивці  і  покотився по землі. Дівчина сильніше стиснула в руці свою палку,
приготувавшись  захищатися до кінця, але незнайомець немов застиг на колінах над
поваленим тілом.
А  потім.  Барбара почула дивні, незрозумілі звуки. Вона не могла розгледіти, що
саме  робить  той  нападник,  але  звуки були такі, неначе він озвіріло розривав
мертве тіло Джонні.
Вбивця,   здавалось,   не   звертав  на  Барбару  жодної  уваги.  Серце  дівчини
вистрибувало  з  грудей,  страх скував усю її істоту, а жахливі звуки западали у
свідомість  і  позбавляли глузду. Шокована, мало не мліючи. Барбара вслухалась у
цей  жахливий  звук  роздертої  плоті.  А вбивця все жорстокіше шматував тіло її
брата  і  -  о, Господи! - в короткому зблиску місячного сяйва вона помітила, як
він впивається зубами в лице мертвого Джонні.
Повільно,  з  широко  розкритими  очима, неначе заворожена цим кошмаром, Барбара
попрямувала до незнайомця. Її губи розкрились, і вона мимоволі застогнала.
Вбивця  уважно  поглянув  на  неї.  І  тоді вона з відразою почула його плюгавий
свистячий  віддих  -  неприродно  важкий  скреготливий звук. Він повільно встав,
переступив  через  розтерзане тіло і рушив до неї, пригнувшись, немов готовий до
стрибка звір.
Барбара  страшно  закричала  з  відчаю і звіриного жаху, випустила свою палицю і
побігла.  Чоловік  здригнувся,  неначе прокинувся, і почав переслідувати її. Він
рухався повільно, неначе перемагаючи якийсь опір. Може, був покаліченим?
Нападник  з  голосним  хрипом  наступав  на Барбару, прокладаючи собі шлях поміж
могилами,  а  вона  все  бігла і бігла, спотикаючись і відчайдушно хапаючи ротом
повітря, а потім упала і покотилася по порослому бур’янами схилі в напрямі до автомобіля.
Опинившись  у  салоні  машини,  Барбара  почула  повільні  човгаючі  кроки свого
переслідувача, що відлунювали все ближче.
Ключів нема. Вони в кишені Джонні!
Убивця  рухався  все  швидше  і  рішучіше,  намагаючись за всяку ціну наздогнати
дівчину.
Барбара  щосили  вхопилася  руками  за  кермо,  неначе це могло зрушити машину з
місця.  Вона  безпомічно  схлипувала,  і  ледве  зрозуміла,  що  вікна  в машині
відкриті.  Відчайдушно  крутячи  ручку, вона підняла скло і потім позамикала всі
двері.
Вбивця  з  силою рвонув ручку на себе і, зрозумівши, що двері зачинені, почав зі
злістю гатити кулаками по стелі.
Барбара  знову  пронизливо закричала, та нападник, здавалося, не чув її і зовсім
не боявся, що його застануть на місці злочину.
Він  підібрав  на дорозі великий і гострий камінь і щосили вдарив ним у скло. На
склі з’явилася  павутина  тріщин. Ще один сильний удар - і камінь пробив скло наскрізь.
Руки вбивці потягнулися до Барбари.
І  тут перед нею мигнуло його лице. Воно було мертвотно-блідим і одутлим, а риси
обличчя спотворювала мука чи то безумство.
Вдаривши  кулаком,  у  це  жахливе  обличчя,  вона  в ту ж мить відпустила ручне
гальмо  і  автомашина  рушила  вниз  по  схилу.  Вбивця  переслідував її, гатячи
кулаками по даху, шарпаючи за клямки і намагаючись зависнути на них.
Схил  крутішав, машина набирала швидкості, тож вбивця змушений був відчепитися і
підтюпцем  бігти  поруч  з  машиною.  Автомашина  рухалася  все  швидше,  і  ось
переслідувач  спіткнувся,  вхопився спочатку за крило, а потім за задній бампер,
але  врешті-решт  відірвався  і  важко  гепнув  на  дорогу. Та швидко підвівся і
продовжив своє вперте і безпристрасне переслідування.
Машина  летіла  вниз  круто  звивистою  дорогою,  а Барбара заціпеніло сиділа за
кермом  і  судомно  трималася  за  нього,  налякана  швидкістю  і  темрявою.  Та
найбільше вона боялася гальмувати.
Фари!
Вона  різко  смикнула  за  вимикач  і  світло  фар  затанцювало  поміж деревами,
які-летіли  назустріч.  Барбара  вписалася  в  поворот  і  ледве  не налетіла на
вікового  дуба, а потім побачила, що дорога звужується. Попереду, десь за двісті
футів, спуск закінчувався і плавно переходив у підйом.
Швидкість  почала  спадати,  хоча  ще деякий час машина продовжувала рухатися по
інерції  під  гору. Лише тепер Барбара озирнулася, та спершу нічого не побачила.
Проте   через   декілька   секунд   з-за  повороту  виринув  неясний  силует  її
переслідувача,  і вона зрозуміла, що весь цей час він невідступно рухався слідом
за нею.
Посередині  підйому  машина  безшумно зупинилася і тоді Барбара з жахом відчула,
що  вона  починає  котитися  назад, несучи її просто в лапи вбивці, який був уже
цілком  поряд.  Машина повільно набирала швидкості, а дівчина нерухомо сиділа за
кермом, паралізована страхом.
Нарешті  вона  опанувала  себе  і  сильно  рвонула  на себе ручне гальмо. Різкий
поштовх відкинув її на спинку сидіння.
Деякий  час  Барбара  боролася з клямкою; двері не хотіли відчинятися, доки вона
не  згадала,  що  треба  висмикнути  ґудзика.  Вбивця  уже  наближався.  Дівчина
відчинила двері, вискочила з машини і кинулася навтікача.
Переслідувач  не  відставав.  Він  рухався  все  швидше і швидше своїм кульгавим
бігом.  Барбара мчала по крутому схилу так швидко, як тільки могла. Кілька разів
спотикалася,  падала  і  здирала  шкіру на колінах. Та потім знову піднімалася і
відчайдушно   бігла   далі,   а  страшний  незнайомець  продовжував  невідступно
переслідувати її.
Досягнувши  вершини  пагорба,  вона  вибігла на шосе, скинула мешти і стрімголов
помчала  по  гладкому  асфальту з надією побачити на дорозі хоч якусь машину. Та
шосе  було  абсолютно  порожнім. За кілька хвилин вона натрапила на якусь низьку
кам’яну  огорожу,  що  плавно  відходила вбік від дороги і подумала, що десь за цією
огорожею  повинен бути будинок. Барбара з розгону перестрибнула огорожу і спершу
хотіла  сховатися  за  нею, та хрипке сопіння і важкі кроки переслідувача чулися
все ближче, і вона зрозуміла, що огорожа не зупинить його.
Озирнувшись,  вона  помітила  неподалік  тьмяне  світло  з вікна, що пробивалося
крізь листя дерев, які росли з другого боку поля.
Спотикаючись  об  каміння,  сухі гілки і коріння, Барбара кинулася через поле до
освітленого вікна.
Спершу  на  її  шляху  трапився  гараж,  побудований  на самому краю заболоченої
дороги,  яка  вела  до  будинку.  Коло  гаража  тьмяно  виблискували  під єдиною
оголеною  лампочкою  два бензинові насоси. Барбара спробувала сховатися за одним
із насосів, та зрозуміла, що світло лампи її видає.
Обернувшись,   вона   помітила,  що  вбивця  невблаганно  наближається  до  неї,
кривуляючи через занедбане поле, поросле високою травою і деревами!
Барбара  підбігла  до  будинку  і  почала  щосили  кликати  на  допомогу. Ніякої
відповіді.  Ніхто  не  вийшов.  Будинок  не  реагував на її благання, та не було
звідки чекати порятунку, крім отого тьмяного вікна.
Вона  притиснулася  до  темної  стіни  і  спробувала  заглянути  у вікно, але не
помітила жодних ознак життя.
У кружальці світла від лампи, що світилася коло гаража, з’явився  приземкуватий  силует. Це був він - вбивця її брата - і чоловік цей ішов
тепер просто на неї.
Запанікувавши,  вона  кинулася за ріг будинку - туди, де у тіні будинку виднівся
маленький  ґанок  чорного  ходу. Спершу вона хотіла знову покликати на допомогу,
та  стрималася, щоби не виявляти себе. Барбара судомно ловила ротом повітря, але
уявивши  собі,  як  тепер  відлунює  у  нічній тиші її тяжкий віддих, спробувала
стримати  його.  Тиша...  звуки  ночі...  і  шалений  стукіт її серця, що готове
вискочити  з  грудей.  Крізь той стукіт вона чула кроки свого переслідувача, які
поступово сповільнювалися. Потім кроки стихли.
Барбара   швидко   озирнулася.   Тоді  заглянула  у  вікно,  та  всередині  була
непроглядна   темрява.   Кроки   за   рогом   відновилися  і  почали  загрозливо
наближатися.  Дівчина  у  відчаї  притиснулася  спиною до дверей і тут її пальці
намацали  холодну  сталь  клямки. Вона розпачливо шарпнула її, будучи певною, що
двері замкнені, проте клямка подалася.


РОЗДІЛ ДРУГИЙ

Якнайбезшумніше Барбара прослизнула в будинок, м’яко  прикрила  за собою двері і зачинила їх на засув, а тоді спробувала намацати
ключ.  Він  стримів  у замку, і вона обережно повернула його з сухим тріском два
рази.   Прихилившись  до  дверей,  прислухалася  і  розчула  кроки  вбивці.  Він
наближався. Він розшукував її в темряві.
Пробираючись  навпомацки  незнайомим  приміщенням,  Барбара злякано здригнулася,
коли  її  рука  несподівано доторкнулася до холодного металу електричної плитки.
Кухня.  Вона  була  на кухні цього старого порожнього будинку. Барбара повернула
регулятор  і  плитка тьмяно засвітилася, дозволяючи зорієнтуватися, не звертаючи
на  себе  уваги  переслідувача.  Кілька  секунд  вона мовчки оглядалася навколо,
тоді, осмілівши, зробила перший крок.
Барбара  тихенько  пройшла кухнею і опинилась у великій кімнаті, так само темній
і  необжитій. їй знову захотілося покликати когось на допомогу, та вона стримала
себе,  повернулася на кухню і почала ритися у величезній шафі. Треба було знайти
щось придатне для оборони. Вийнявши великий ніж для м’яса  і  стиснувши  його  у  руці,  вона  підійшла  до дверей і прислухалася. Все
спокійно.  Тоді,  скрадаючись,  Барбара  пройшла  назад  у  кімнату. За нею вона
помітила  маленький  коридор,  що вів до парадних дверей будинку. Барбару охопив
раптовий  приступ  страху.  Вона  кинулася  до  дверей  і  впевнилася,  що  вони
замкнені.  Тоді  обережно  відслонила  фіранку  і  визирнула  на  вулицю. Широке
подвір’я перед будинком переходило у поле, де хаотично росли бур’яни.  Вона щойно бігла тим полем сюди. Трохи далі виднівся гараж і поруч з ним -
блискучі   під   .   тьмяною   лампочкою   бензонасоси.   І   жодних  слідів  її
переслідувача.
Раптом  ззовні  пролунав  якийсь шум - щось стукнуло і затріщало дерево. Барбара
випустила  край  фіранки  і  напружилася.  Звуки  гучнішали.  Вона  метнулася до
бічного вікна. У кінці подвір’я  побачила  чоловіка,  який  люто  гримав  у  двері  гаража. Якусь хвилину вона
дивилася  на  нього  широко  розкритими очима. Чоловік гримав і гримав у закриті
дощані  двері.  Потім озирнувся, підняв великий камінь і сильно кинув його в бік
будинку.  В  паніці  Барбара  відскочила  від вікна і притиснулася всім тілом до
стіни.
Раптом у поле її зору потрапив телефон, що стояв на дерев’яній  поличці  в  іншому  куті кімнати. Вона кинулася до нього і схопила трубку.
Залунав  гудок.  Слава Богу! Барбара відчайдушно закрутила диск. Та гудок раптом
зник  і  запанувала  мертва  тиша.  Вона  ще  і ще гарячково натискала на важелі
апарату,  та  гудок  зник. З якихось причин телефон не працював. Спочатку радіо,
тепер телефон...
Барбара  кинула  трубку  на  важелі  і  знову підбігла до вікна. Переди парадним
входом  щось  зашелестіло.  Високий  сутулуватий  чоловік  повільно  брів  через
подвір’я,  прямуючи  до  будинку.  Здавалося,  що  це  вже  інша  людина. Серце Барбари
затріпотіло  одночасно  з надією і страхом. Вона не уявляла, хто б це міг бути і
тому не відважувалася покликати його на допомогу.
Барбара  кинулася  до  дверей  і  почала  знову  вдивлятися  через  щілину поміж
фіранками,  намагаючись  відгадати, хто ж ця нова людина - друг чи ворог. Та хто
б  він  не  був,  він  явно  прямував до неї. Раптом чиясь тінь упала на фіранку
вікна,  що  була  зліва  від  вхідних  дверей.  Барбара відгорнула фіранку і від
несподіванки сахнулася.
Вона  з жахом побачила спину свого переслідувача, який мовчки дивився на людину,
що  підходила  до  будинку.  Вбивця  рушив назустріч незнайомцю. Барбара злякано
завмерла,  очікуючи  розвитку  подій.  Вона притиснулася чолом до дверей, кинула
повний  відчаю  погляд на свій ніж, а потім знову перевела погляд на тих двох на
дворі.
Вони  зустрілися.  Не  вимовивши ані слова, стали разом під темним гіллям дерев,
скерувавши  погляди  в  бік  кладовища.  Барбара  напружила  зір до болю в очах,
намагаючись  роздивитися,  що  ж  відбувається.  Нарешті  вбивця  рушив назад до
дороги,  а  другий пішов до будинку і став у тіні дерева, спокійно спостерігаючи
за дверима.
Барбара  напружено вдивлялася у темінь, та нічого не могла розгледіти. Тоді вона
знову  кинулася  до  телефону,  підняла  трубку,  але  та  мовчала. Барбара ледь
стрималась, аби не кинути нею об стіну.
І  тут  несподівано  почувся  далекий  шум мотора. Він наближався. Барбара знову
кинулася  до  вікна  і,  затаївши  подих,  почала  вдивлятися у дорогу. Спочатку
нічого не було видно. Та потім з’явилося  слабе  світло  фар  і нарешті з-за повороту виринули два жовті промені.
Машина,   погойдуючись   на  вибоїнах,  швидко  наближалася  до  ферми.  Барбара
вхопилася  за  клямку і безшумно відчинила двері. Вузький промінь світла упав на
подвір’я.  Неподалік,  під  великим  старим  деревом,  все  ще  виднівся силует другого
незнайомця.  Барбара  з  жахом  здригнулася, їй перехопило подих від самої думки
про  те,  що  вона  може  пропустити  свій  шанс. Хоча чоловік під деревом сидів
цілком  нерухомо,  низько  опустивши  голову і плечі, його погляд ані на мить не
відривався від будинку.
Доки Барбара розглядала ненависну фігуру на подвір’ї,   машина  проїхала  мимо.  Барбара  зі  сльозами  розпуки  закрила  двері  і,
повернувшись  у  темряву  старого будинку, подумала, що, напевно, вбивця подався
за  підкріпленням  і повернеться швидше всього не сам, щоби таки виламати двері,
зґвалтувати і убити її.
У  відчаї  вона  озирнулася навколо. Велика похмура кімната потопала у зловісній
тиші.  Поміж кімнатою і кухнею був коридор, з якого на другий поверх вели вузькі
дерев’яні  сходи.  Барбара,  скрадаючись, підійшла до них, її пальці намацали вимикач.
На  верхній  площадці  спалахнуло  світло  і дівчина почала обережно підніматися
сходами  Вона  тихо  рухалася, ступаючи на пальці і міцно стискаючи в одній руці
ножа,  а  другою  -  поручні.  Добравшись  до верхньої сходинки, вона пронизливо
закричала.  її дикий крик двічі повторила луна, що бродила у цьому будинку. Там,
нагорі,  на площадці сходів, у світлі одинокої лампочки лежав труп з обдертим до
кісток м’ясом,  порожніми  очницями,  вищиреними  зубами  і  білим  черепом, на якому лиш
де-не-де  висіли  уривки  закривавлено;  шкіри,  неначе тіло обгризли щурі, доки
воно лежало в калюжі тужавіючої крові.
Не  перестаючи  кричати, Барбара випустила ніж і, спотикаючись, кинулася вниз по
сходах.  Цілком  втративши  голову  від  страху  і  захлинаючись блювотинням, що
виривалося  з  горла,  вона  кинулася  до  вхідних  дверей  з  єдиним  бажанням:
якнайшвидше  покинути  цей  страшний  дім  і  ніколи  сюди не повертатися. Майже
непритомна,  вона тремтячою рукою відкрила двері і кинулась у темряву, зовсім не
думаючи про наслідки.
Раптом  її  засліпило  яскраве  світло - вона інстинктивно виставила руку, немов
захищаючись  від  нього,  та тут почулося голосне скрипіння і не встигла вона ще
нічого усвідомити, як перед нею виріс богатирського складу мужчина.
- Ти одна з них? - люто закричав він.
Барбара, скам’янівши від несподіванки, мовчки дивилася на нього.
Чоловік,  що  стояв  перед  нею, вискочив з невеликої вантажівки, яка за мить до
того зупинилася посеред подвір’я, заскрипівши гальмами і засліпивши її світлом фар.
Барбара мовчки втупилась у нього.
- Ти одна з них? - знову закричав він. - Ти на них подібна! 
Мужчина  підняв було руку, щоб її вдарити і Барбара злякано сахнулася. Вона ніяк
не могла розгледіти його обличчя, бо він стояв на фоні сліпучого світла фар.
Раптом  чоловік,  що  сидів  під  деревом  позаду  вантажівки, підвівся і ступив
кілька  кроків  у  їхній  бік. Барбара пронизливо закричала і сахнулася назад, а
водій оізко обернувся назустріч незнайомцю.
Той вмить зупинився і мовчки видивився на них.
Врешті-решт  водій  вантажівки  вхопив Барбару за плечі і штовхнув назад у дім з
такою  силою,  що  їсам  не встояв на ногах і упав на неї. Барбара закрила очі і
приготувалася зустріти свою смерть.
Проте  мужчина  тут  же зірвався на ноги, грюкнув дверима і зачинив їх на замок.
Потім  відслонив  фіранку,  і визирнув назовні. Здавалося, його не дуже цікавила
особа Барбари, і її страх потроху почав розвіюватися.
У  руці  водій  тримав  гайковий  ключ.  Він був темношкірим, на вигляд мав коло
тридцятки,  одягнутим  був  у  широкі спортивні штани і светр. Та найголовніше -
він  зовсім  не  був  подібним на їі переслідувачів. Хоча на його обличчі застиг
напружений  вираз,  від цього обличчя віяло рідкісною добротою; воно було навіть
приємним. Він виглядав, як Геркулес: на зріст мав не менше двох метрів.
Барбара повільно зіп’ялася на ноги, все ще не відриваючи очей від водія. 
- Все в порядку, - дружелюбно мовив він. - Все о’кей. Я не такий, як ці тварюки. Мене кличуть Бен. І я не завдам тобі шкоди. 
Барбара  безсило упала у глибоке крісло і тихо заплакала а Бен почав хазяйновито
вивчати  навколишнє  середовище.  Він одразу пішов у сусідню кімнату і перевірив
замки  на  вікнах.  Тоді увімкнув лампу і, переконавшись, що вона світить, знову
вимкнув. І лише тоді, уже з кухні, знову заговорив до Барбари:
- Та не бійся ти отої тварюки. Я з ним легко впораюся. Їх, правда, може з’явитися  тут набагато більше, коли вони довідаються про нас. А в мене, як назло,
скінчився бензин і насоси на подвір’ї закриті. Де тут у вас лежить ключ? 
Барбара не відповідала. 
У  тебе  ключ  є?  -  повторив  своє запитання Бен, намагаючись говорити якомога
лагідніше.
Та  Барбара  нічого не відповідала. Після подій останніх двох годин вона немовби
закам’яніла.
Бен  подумав, що вона, можливо, не розчула, що він сказав. Він зайшов до кімнати
і знову звернувся до неї:
- Я кажу, колонки на подвір’ї  закриті.  А  нам  потрібен  бензин.  Слухай,  тут є щось їсти? Треба спочатку
приготувати  якусь  їжу, а потім відбитися від отої тварюки надворі і спробувати
пошукати бензину.
Барбара продовжувала невтішно ридати, закривши обличчя руками.
-  Я  думаю,  ти  вже  пробувала  подзвонити?  - спитав знову Бен, і, не чекаючи
відповіді, зняв телефонну трубку.
Апарат  мовчав.  Якийсь  час  він  повертів  трубку в руках, потряс нею, а потім
кинув  на  місце.  Глянувши  на  Барбару,  побачив,  що  вона  тремтить,  мов  у
лихоманці.
-  Телефон не працює, - сумно і навіть якось ніби винувато всміхнувся він. - І з
таким  же  успіхом  ми  могли  б  випробувати дві консервні банки і шнурок. А ти
взагалі тут живеш?
Дівчина  мовчала, втупившись страдницьким поглядом у верхню площадку сходів. Бен
прослідкував  за  її  поглядом  і  вирішив  подивитися, у чому справа. Він почав
підійматися  сходами, та вже на півдорозі побачив трупа - якусь мить він дивився
на нього, а потім відвернувся і став повільно спускатися вниз.
Поглянувши  на  Барбару,  він  зрозумів  нарешті, що вона до смерті налякана, та
йому не залишалось нічого іншого, як знову взятися до роботи.
- Ми обов’язково повинні вибратися звідси, - 	сказав він якомога м’якше. - Ми повинні знайти інших людей - когось із рушницями, чи що.
Потім  він  подався  на  кухню  і  почав  щось  там  шукати,  розкривши  навстіж
холодильник  і  обидві  кухонні  шафи.  Видобув  звідкись  великий пакет і почав
квапливо  наповнювати  його  харчами  з  холодильника,  вигрібаючи  все,  що лиш
потрапляло під руку.
Несподівано піднявши очі, Бен помітив, що Барбара стоїть поряд із ним.
- Що тут діється? - спитала вона пошепки, так тихо, що він ледве розчув. 
Барбара  стояла,  широко розплющивши очі, як мала дитина, що очікує відповіді на
своє питання. Бен здивовано видивився на неї.
- Що сталося? - ще тихіше повторила вона.
З її обличчя не сходив вираз переляку й жаху.
Раптом  обоє  здригнулися  від  звуку  розбитого скла. Бен випустив свої запаси,
вхопив  гайковий ключ, підбіг до вхідних дверей і визирнув крізь вічко у дверях.
Звук  повторився.  Виявилося, що перший убивця уже повернувся і обоє незнайомців
почали розбивати передні фари вантажівки.
- Уже двоє... - тихо вилаявшись, пробурмотів Бен.
Двоє на подвір’ї  взялися  хаотично  бити  каменями  по  кузову вантажівки. Проте їхні удари не
мали,  здавалося,  конкретної  мети;  їх  дії  скидалися  на  якесь беззмістовне
руйнування. Вони не завдавали відчутної шкоди машині.
Та Бен обернувся із заклопотаним виразом на обличчі:
- Вони можуть пошкодити мотор, - стурбовано промовив він до Барбари.
- Скільки їх там на дворі? Ти знаєш?
Барбара  розгублено  сахнулася  від  нього,  і тоді Бен підскочив до неї, вхопив
дівчину за зап’ястя і сильно потряс нею, аби вона прийшла до тями.
-  Скільки?  Ну?..  Я  знаю,  що  ти  дуже  налякана.  Та  не  хвилюйся - я можу
справитися  з  тими  двома,  які надворі. Але скільки їх там ще? Ця вантажівка -
наш єдиний шанс звідси вибратися. Треба тільки знати скільки. То скільки ж?
-  Я не знаю, не знаю! - закричала Барбара. - Що тут діється? Я не розумію, що з
нами!
І пробуючи вивільнити свої руки, вона вибухнула істеричним риданням.
Бен  випустив  її,  підійшов  до  дверей  і підняв фіранку. Двоє біля вантажівки
продовжували люто бити по машині, намагаючись розгромити радіатор.
Бен   відчинив  двері,  вискочив  на  ґанок  і  почав  повільно  наближатися  до
нападників,  та  коли вони повернулися до нього, він відчув несподіваний приступ
нудоти від того, що побачив.
Запухлі  обличчя  нападників  були обличчями мерців. Плоть на них розкладалася і
подекуди  вже  почала розповзатися. Очі майже повивалювалися з очних ям, а шкіра
була  безкровною  і  мертвотно-блідою. Вони рухалися з явним зусиллям, неначе та
незнана  сила,  яка  їх  воскресила,  не  здатна  була  довести  свою  роботу до
завершення.  Та,  незважаючи  на  те, вони були настільки мерзенними і жахливими
тварюками, що викликали у Бена сум’яття.  Він  злякався.  Холодний  піт заструменів по його щоках, доки він ішов до
них, стискаючи у руці гайковий ключ.
-  Ну,  давайте,  підходьте,  зараз  я  вам  дам,  -  бурмотів він собі під ніс,
сконцентрувавшись  на  майбутній  атаці  і  рухаючись спочатку повільно, а потім
майже бігом їм назустріч.
Та  ті  двоє, замість того, щоби відступити, кинулися просто на нього, неначе їх
штовхала  якась  магічна  сила. Бен почав бити, з усієї сили розмахуючи ключами.
Та  його смертельні удари, навіть найсильніші, не давали очікуваного результату.
Вони  не  могли ані зупинити цих тварюк, ані завдати їм відчутного болю. Це було
все  одно,  що  витрушувати  килим.  Ще  і ще раз Бен відкидав їх назад, та вони
знову  наближалися  із  якоюсь  лютою  звіриною впертістю. Проте врешті-решт Бен
збив-таки нападників із ніг і довго ще бив по головах і розм’яклих тілах, доки не відчув, що страшенно втомлений.
Вражена,  Барбара  стояла  на  ґанку  з  широко  розплющеними від страху очима і
мовчки  спостерігала  це жахливе побоїще. Бен працював, як автомат. Раз за разом
він  опускав  важкий  ключ  на мертві голови, розбиваючи черепи розпростертих на
землі  істот.  Нарешті  Барбара,  не маючи більше сили зносити жорстокість цього
видовища,  відчайдушно  закричала і, обхопивши голову руками, закрила очі. Знову
і  знову  її  крики пронизували нічну тишу, зливаючись із важким віддихом Бена і
звуками ударів гайкового ключа, що пробивав черепи мертвих тварюк.
Врешті  Бену  вдалося  повернути самовладання. Голосно дихаючи, він став посеред
подвір’я, заворожений спокоєм теплої місячної ночі.
Переставши  кричати,  дівчина  безвольно опустилася на поріг будинку і відсутнім
поглядом  втупилася у Бена чи крізь нього, - він уже не міг зрозуміти, куди. Бен
хотів щось сказати, та ніяк не міг перевести подих.
Раптом  він  почув за спиною Барбари якийсь шум і, вискочивши на ґанок, побачив,
що  з  кухні  до  неї прямує ще одна з цих жахливих тварюк. їй, напевно, вдалося
зламати замок на задніх дверях.
-  Замкни  ці  двері!  -  закричав Бен, і Барбара, якимсь чудом опанувавши себе,
закрила  двері  і  замкнула  їх  на  ключ,  а  в кухні почався ще один жорстокий
поєдинок.
Мрець,  із  котрим  цього  разу  боровся  Бен, виглядав ще гірше, аніж двоє його
попередників  -  так,  немовби  пролежав  у  землі  довше  від  них  або  ж умер
страшнішою смертю. Розшарпані ковтуни шкіри і м’яса  звисали  з  його  обличчя,  а  кістки рук просвічували крізь шкіру, як тіло
просвічується  крізь  протерті рукави Єдине мертве око істоти висіло, наполовину
вивалившись  із  очної  ями,  а  рот був перекошений і набитий травою, болотом і
засохлою кров’ю.
Бен  спробував  ударити,  та мрець повис на його руці. Ключ із голосним грюкотом
упав  на  землю.  Бен  гарячково  нишпорив рукою по підлозі, сподіваючись знайти
свою  зброю,  і  одночасно  боровся з цим жахливим монстром. Врешті йому вдалося
перекинути  тварюку  на  килим.  Із горлянки мерця страшно смерділо і виривались
якісь  хрипкі  скреготливі звуки, дуже подібні на ті, що їх видавав вбивця брата
Барбари.  Нападнику  майже вдалося дотягнути своїми тремтячими кістлявими руками
до  горла  Бена,  але  той схопив гайковий ключ і з розмахом всадив його гострим
кінцем у прогнилий череп.
Похитуючись,  Бен  важко  підвівся. Йому довелося впертися ногою в лице тварюки,
щоб  витягнути свій інструмент, і мертва голова з глухим стуком упала на підлогу
кімнати.  Тонкий  струмінь білої і зовсім не подібної на кров рідини бризнув і з
рани у черепі.
Та  Бен  не  встиг  подумати, що все це означає, бо звуки, які долинали з кухні,
свідчили,  що  в будинок проникла ще одна істота. Він зустрівся з нею у коридорі
і  кількома сильними ударами виштовхав на задній ґанок, зі силою захряснув двері
і підпер їх плечем. Спробував перевести подих.
Після довгої мовчанки він сказав:
- Тепер вони знають, що ми тут. Це для них більше не таємниця. І вони уб’ють нас, якщо ми себе не захистимо.
Він  говорив  це, звертаючись до Барбари, сподіваючись побачити хоч якісь ознаки
розуміння  і  готовності допомогти йому в їхній спільній боротьбі за своє життя.
Та  Барбара  не чула його. її лице нервово смикалось, а відкриті очі не кліпаючи
дивилися  повз  нього.  Погляд  дівчини  був  спрямований  на те місце, де поміж
кімнатою  і  кухнею  лежав розпростертий на підлозі мертвий гуманоїд. Неприродно
вигнувшись,  він лежав на спині зі застиглою у повітрі правою рукою, пальці якої
були хижо скорчені, неначе намагалися щось вхопити.
Раптом  Барбара помітила слабкий порух цієї мертвої руки. І все тіло тварюки теж
зарухалося.  А  голова  на  вивернутій,  зламаній шиї дивилася на стелю поглядом
єдиного осклілого ока.
У  якомусь  трансі Барбара зробила кілька кроків до тої поваленої тварюки. Страх
і  відраза  спотворили  обличчя  дівчини.  Рука  мерця знову смикнулася. Барбара
повільно  наближалася  до  нього,  не  зводячи  очей;  її вела якась непереборна
цікавість.
Мертва  тварюка  зі  слідами розкладу на обличчі лежала, посмикуючись і бездумно
вилупившись  уверх своїм єдиним виваленим оком. Та Барбара підходила все ближче,
не  звертаючи  уваги  на  конвульсивне  тремтіння  мерця  і на його відразливе й
оскліле безбарвне око з каламутною зіницею.
Барбабу  охоплювало  дике  бажання  закричати  і  втекти  звідси,  не розбираючи
дороги,  та  замість того вона, неначе загіпнотизована продовжувала вдивлятись у
єдине мертве око жахливої тварюки.
і  раптом  із голосним шерехом тварина зрушила з місця. Барбара, оговтавшись від
трансу,  відскочила  і закричала, не зрозумівши, що це Бен схопив мертве тіло за
ноги і потяг його до виходу.
-  Закрий  очі,  дитинко,  я  зараз  викину  цю  штуку звідси, - спокійним тоном
промовив  Бен,  та,  поки  він тягнув труп через кухню, його обличчя перекривило
від глибокої відрази.
Око  мерця  продовжувало сіпатися. А Барбара стояла, затиснувши обома руками рот
і,  борючись  із  приступом  нудоти,  слухала  важкий  подих  Бена.  Нарешті він
підтягнув  труп  до  дверей  кухні, відпустив його ноги, котрі глухо стукнули до
підлоги, і зупинився, щоби перепочити і подумати.
Навіть  у тьмяному світлі, яке променіло від увімкненої плитки, Барбара побачила
на  обличчі  Бена густу сітку блискучих крапельок поту, а шум подиху, здавалося,
наповнював  усю  кімнату. Погляд Бена був тривожним і настороженим. Він поспішно
обернувся  і  визирнув на вулицю через маленьке віконечко у дверях. Мрець все ще
лежав посмикуючись коло його ніг.
А  зовні,  в тіні густих дерев, Бен розгледів ще трьох. Вони жадібно дивилися на
будинок,   мертво   звісивши  свої  кістляві  руки  і  вперши  нерухомі  погляди
вибалушених очей у шпару незамкнених дверей парадного входу.
Швидким  рухом  Бен  широко  прочинив  двері навстіж і нахилився, щоб зіпхнути з
ґанку  тіло,  яке  лежало  коло  його ніг. Три жахливих створіння, що чекали під
деревами,  видали  жахливий  клекочучий  хрип  і зробили кілька повільних важких
кроків  у  напрямі будинку. Не чекаючи, поки вони наблизяться, Бен сильним рухом
виштовхнув труп за поріг.
Тварюки на подвір’ї  продовжували  свій  наступ, і сюрчання цвіркунів зливалося з хрипом і свистом
мертвих легень, який майже заглушував усі решта звуки ночі.
Ще одним зусиллям Бен підштовхнув мертве тіло до краю ґанку.
Барбара  зсередини  будинку  не  могла  розгледіти,  що  робить  Бен,  тому вона
підійшла  до  дверей  і,  намагаючись  заспокоїти  трем відрази, який охопив її,
чекала, заки Бен повернеться на кухню.
Жахливі  сотворіння  підходили  все  ближче,  простягаючи до будинку свої гниючі
руки  з  розчепіреними  пальцями, жадаючи схопити і роздерти Бена на шматки. Він
насупився  і  пошукав  щось  V  нагрудній  кишені.  Намацавши  коробку сірників,
запалив   одного  і  підніс  його  до  брудної,  пошарпаної  одежі  мерця.  Лахи
моментально спалахнули.
Тварюки  на  дворі  зупинилися. Вогонь розгорявся повільно, й Бен підніс сірника
до  одежі  ще  в  кількох  місцях.  Та  через  те,  що  його увага була повністю
поглинута  тварюками,  які  постійно  наближалися,  він обпік пальці і зло кинув
сірника  прямо  в обличчя гуманоїда, який вперто не хотів горіти. Важко дихаючи,
Бен  ногою  зіпхнув  труп  і  з  ґанку  і  спостерігав, як той скотився із трьох
невисоких сходинок на траву й завмер, огорнутий низьким шиплячим вогнем.
І  тут  Бен  побачив,  що три мерці на дворі різко позадкували, пробуючи закрити
обличчя   своїми  негнучкими  пальцями,  неначе  боячись  вогню.  Бенові  пальці
переможно  стиснулися,  він  гупнув кулаком по алюмінієвих перилах ґанку, а лице
вже відчувало тепло вогню.
-  Я ще доберуся до вас, - тихо промовив Бен сам до себе і голос його затремтів.
А  потім  він голосно закричав у нічну тишу: - Я доберуся до вас, суки! До всіх!
Прокляті виродки!..
Бен  із  викликом  стояв  на  ґанку, а охоплений вогнем труп повільно горів коло
його ніг, поширюючи страшенний сморід. Проте тварюки на подвір’ї  більше  не  задкували, а стояли тепер на безпечній віддалі, хижо втупившись у
Бена.
Почувши  зненацька  за  спиною шум, Бен різко обернувся і у дверях кухні побачив
Бар-бару.  Зустрівшись  із нею поглядом, він зі сумом відзначив, що з її обличчя
не  сходить  бездумний  вираз. Постоявши трохи коло виходу, Барбара знову зникла
за  дверима.  Впевненим  кроком  Бен повернувся на кухню, зачинив за собою двері
чорного ходу і хотів було замкнути їх, та засув виявився зламаним.
Тоді  Бен вхопив обома руками важкий стіл, підтягнув його до дверей і з гуркотом
загородив  ним  прохід.  Його  голосний  віддих  почастішав  від  натуги. Погляд
заметався  по кімнаті, немов чогось шукаючи. Та Барбара не могла зрозуміти, чого
саме.
Потім  він  кинувся до кухонних шаф, розхилив дверцята навстіж і почав ритися на
полицях.  Вони  були заповнені начинням і запасами їжі. Певний час Бен мовчав, а
Барбара стежила за його пошуками не відриваючи очей.
-  Глянь-но,  десь  там  повинен  бути  вимикач,  - промовив він несподівано, аж
Барбара здригнулась і відсахнулася до стіни.
Її  рука  намацала  вимикач.  Кухню  залило  яскраве  світло,  що  засліпило її,
примусивши  примружитися.  Бен  продовжував  із  голосним  тупотінням  енергійно
снувати  по  приміщенні.  Дівчина  все  ще стояла, притулившись спиною до стіни,
тримаючи   руку  на  вимикачі  і  не  насмілюючись  поворухнутися.  Вона  мовчки
спостерігала,  як Бен витягає шухляди і вивалює все з них на стіл чи й просто на
підлогу.
Нарешті  він  добрався  до  шухляди зі столовим сріблом. Бен вийняв великий ніж,
голосно  втягнув у себе повітря, підібрав живіт і засунув ніж за пояс. Потім він
знову  понишпорив у шухляді й вийняв ще один ніж. Зробив несподівано різкий крок
у  бік  здивованої  Барбари  і  ручкою  вперед тицьнув ніж їй прямо в руку. Вона
злякано  сахнулась,  і  це  трохи  остудило  запал  Бена. Він зупинився і, важко
переводячи подих, м’яко, проте вимогливо сказав:
- Тримай-но оце. Може, ще пригодиться...
Мить  повагаючись,  вона  таки  взяла ніж, і Бен зітхнув із полегшенням. Барбара
виглядала  безвольною  і  апатичною, неначе повністю втратила контроль над собою
чи  просто  вирішила здатися без боротьби. Вона розгублено подивилась на зброю у
своїй руці, потім її погляд зустрівся з напруженим поглядом Бена.
-  Все  гаразд,  -  сказав  він. - Все нормально. Ти слухайся мене, і все буде в
порядку.  Ми  повинні захистити себе. А для цього треба не пустити їх сюди, доки
ми не знайдемо способу вибратися з цього проклятого місця.
Він  не  знав, чи до Барбари дійшли його слова, та сподівався, що вона зрозуміла
все  правильно. Бен полишив її і продовжив свої пошуки, розмовляючи лиш інколи у
перервах  поміж  важкими зітханнями і тими короткими моментами, коли його увагою
цілком  заволодівала  якась  знахідка  -  щось,  що могло стати корисним у їхній
боротьбі за життя.
Його  пошуки не були хаотичними, як це могло здатися на перший погляд. Насправді
вони  проводилися дуже вибірково і мали конкретну мету: Бен шукав цвяхи і дошки,
або ж відповідні куски дерева, якими можна було б забити вікна і двері.
Бен почав відсувати важкі столи й інші предмети інтер’єру до дверей і вікон, щоб загородити ними найбільш слабі місця.
У  міру  того,  як  ці  барикади  надавали  їхньому  прихистку щораз надійнішого
вигляду,  з  Бена  спадало  напруження а його розум функціонував усе спокійніше.
Свідомість  того,  що  він  щось  робить заради безпеки, заспокоювала і Барбару,
поступово виводячи її зі стану апатії.
-  Усе  буде  гаразд!  -  підморгнув  їй Бен, намагаючись, щоб його голос звучав
бадьоро і переконливо.
А Барбара дивилась, як він гасає по кімнаті у пошуках невідомо чого.
Врешті  у  великій  коробці під умивальником він виявив те, заради чого провадив
усю  роботу.  Висипавши  вміст  на  підлогу,  Бен  радісно  підстрибнув  і видав
переможний  крик,  бо  з  шухляди  з глухим стукотом випав великий молоток. Крім
того,  там була ще сокира і стара жерстяна коробка з-під тютюну, а в ній - цвяхи
і  шурупи.  Кілька  цвяхів із дзвоном упали на підлогу і покотилися до вікна, та
Бен  нахилився  і обережно підібрав їх. Вибрав найдовші, засунув до кишені свого
светра, і тут же знову зірвався з місця і продовжив свої пошуки.
Пробігаючи мимо, кинув погляд на Барбару.
-  Глянь,  чи нема там, коло каміну, якихось кусків дерева. Та більших! - гукнув
Бен  і  відвернувся,  щоби  дослідити  вміст  картонної  коробки,  яка стояла на
холодильнику.
Зваживши  її  у  руці,  він зрозумів, що коробка порожня, і відкинув її набік, а
ноги  вже  несли його до шафи у куті кімнати, в якій напевне були продукти. Та в
цей  момент  він  помітив,  що Барбара все ще стоїть на місці: раптово його гнів
вирвався назовні, він розсерджено закричав на неї:
-  Послухай,  ти...  -  проте моментально оволодів собою, усміхнувся і заговорив
вже  не так грубо: - Послухай... Я знаю, ти боїшся. Я теж. І боюсь не менше, ніж
ти.  Але  ми  не  зможемо  тут  вціліти, якщо сядемо і складемо руки. Я збираюся
забити  дошками  всі  двері  і  вікна.  А  ти  повинна мені допомогти. Ми мусимо
допомогти  один  одному,  тому що допомоги нема звідки чекати. І тоді все буде в
порядку. О’кей?  А тепер я хочу, щоб ти пішла і подивилася, чи там коло каміна нема якихось
дощок.
Він  замовк,  усе  ще  важко  дихаючи. Барбара винувато дивилася на нього, проте
через кілька секунд почала повільно рухатися, відірвавшись нарешті від стіни.
- О’кей? - знову запитав Бен, дивлячись їй прямо в очі.
Після довгої паузи Барбара ледве помітно кивнула.
- О’кей...  -заспокоївшись,  прошепотів  Бен  і  подивився  вслід  дівчині.  А потім
продовжив свої пошуки
Барбара  ввійшла  до  кімнати,  де  пітьма змусила її сповільнити крок. Із кухні
долинав  шум  Бенових  кроків.  Барбара  з тривогою оглянула кімнату: кожна тінь
здавалась  їй підозрілою. Вона інстинктивно стиснула ручку ножа. Хто зна, що там
ховалося, у цих темних кутах за меблями чи у великих шафах.
Раптом Барбара здригнулася.
На  столі  в  дальшому  кінці  кімнати  бовванів  темний силует вази з великими,
округлої  форми  квітами.  І  раптом  ці  квіти-зарухалися  від  подуву  вітру з
відкритого вікна.
Вжахнувшись,  Барбара  кинулася  до  вікна, замкнула його на засув і зупинилась,
важко  дихаючи  від  переляку. Вона помітила, що, зачиняючи вікно, защемила край
мереживної  фіранки.  Та ніщо в світі не примусило б її тепер відчинити це вікно
знову.  Здригнувшись,  вона  обернулась  і  помітила Бена, який стояв у дверях і
дивився  не  неї.  Він  заглянув  до  кімнати  довідатись,  що  сталося. Барбара
сподівалася,  що  він  залишиться, та Бен в ту ж мить обернувся і пішов назад до
кухні.
Залишившись  сама,  Барбара  простягла  руку і увімкнула настільну лампу. Тьмяне
жовтувате  світло  залило  кімнату.  Вона  була  майже порожня. Дівчина повільно
рушила  до  каміна.  Коло  нього  лежали складені штабелем дрова і кілька дощок,
достатньо  великих,  щоби  ними можна було забити вікна. Все ще стискаючи в руці
ножа,  вона  почала  піднімати з підлоги дошки, та раптом з-під якогось цурпалка
вискочив  павук  і  побіг  по її руці. Барбара пронизливо скрикнула і з гуркотом
випустила свою ношу.
Вона  трохи  зачекала,  сподіваючись,  що Бен прийде допомогти їй, та на цей раз
він  не  зреагував  на  шум.  Із  кухні долинав голосний стукіт молотка. Барбарі
стало   зрозуміло,  чому  він  не  почув  гуркоту  розсипаних  нею  дощок.  Вона
опустилася  на коліна і акуратно зібрала все, переконуючи себе більше не боятися
павуків.
Похитуючись  зі  своєю ношею, Барбара попрямувала до кухні, протиснулася у двері
і  побачила Бена, який молотком відбивав завіси з високих дверей шафи. Він тепло
всміхнувся  Барбарі,  коли  підвів  погляд  і  помітив дошки, які вона принесла.
Зробивши  їй  знак іти за ним, Бен підхопив двері шафи і поніс їх через кухню до
чорного  ходу, де був поламаний засув. Підперши поставлену поперек одвірка дошку
плечем,  Бен  почав  шукати в кишені светра цвяхи. Дошка повільно поповзла вниз.
Бен  поправив  її  ліктем,  продовжуючи  шукати  цвяхи.  Несподівано йому почала
допомагати  Барбара, підтримуючи сповзаючу дошку. Бен прийняв її допомогу цілком
автоматично.  Він  ніяк  не  зреагував,  можливо,  і  не  помітив  того: швидким
поглядом  окинув нішу дверей, прикидаючи, куди треба вбити цвяхи. Він увігнав їх
у  дерево  швидкими, сильними ударами молотка. Потім пошарпав укріплені двері, і
вони  видалися  йому  досить міцними. Як тільки цей перший захід для безпеки був
зроблений,  до  Бена  повернулися  впевненість  і відносний спокій, і хоча він і
далі  був  стривоженим  і  працював  дуже  гарячково,  наявність усіх необхідних
інструментів  і  готовий  план дій на випадок небезпеки заспокоювали його. Тепер
він уже не сумнівався, що зможе потурбуватися про себе і цю дівчину.
-  Готово!  Бігме!  - нарешті вигукнув він у вибуху оптимістичної радості. - Тут
вони не проникнуть. На це у них сил не вистачить. Так-от!
І  він  увігнав ще пару цвяхів у раму; знову випробував укріплення на міцність і
лишився задоволеним.
-  Через  це  вони  таки  не пройдуть, - промовив Бен, кількома ударами до решти
ввігнавши головки цвяхів у дерево.
Він  уважно  оглянув  ті  частини  вікна,  які  лишилися  незакритими,  і зробив
висновок, що вони не настільки великі, щоб через них могла пролізти людина.
-  У  мене  не  так  вже й багато цвяхів, - пояснив він Барбарі. - Я за лишу .це
так. Набагато важливіше укріпити інші місця, де вони можуть пролізти.
Барбара  нічого не відповіла, і Бен кинув у її бік сердитий погляд. Потім ще раз
оглянув  кухню.  Там більше не було ані вікон, ані дверей, крім єдиних, які вели
до кімнати.
-  Ну  добре,  тут  уже  цілком безпечно, - сказав він після докладного огляду і
знову  позирнув  на  Барбару, очікуючи хоч якогось знаку схвалення чи підтримки,
та  вона  мовчала,  як  і  раніше. Тоді Бен підвищив голос, щоби зміст його слів
дійшов до дівчини. - Тепер, якщо щось і станеться...
Барбара  непорушно  стояла  на  місці  і  дивилася  на нього без будь-яких ознак
розуміння.
Якщо  щось і станеться... то ми втечемо звідси. І без зволікання, інакше лишишся
і  будеш  сама  з  ними  розбиратися.  Якщо вони раптом ввірвуться в будинок, ми
замкнемося  в  кухні  і  забарикадуємо  ці  двері.  -  Він вказав на двері поміж
кімнатою і кухнею, які були відкритими.
-  Це  так  довго  не  може  тривати,  - важко дихаючи, промовив Бен, переносячи
великий штабель дощок до кімнати. - Вони обов’язково  спробують  прорватися  сюди.  Та поки що вони бояться... чи, може, ще не
зголодніли...
Він  скинув  свою  ношу  посеред  кімнати  і попрямував до великих вікон фасаду,
розмовляючи на ходу. Мова Бена стала раптом уривчастою і напруженою.
- Вони бояться вогню. Я знаю це.
Барбара,  як і раніше, мовчки стояла посеред кімнати, тримаючи в одній руці ніж,
а  в  другій  банку  з цвяхами, яку дав їй Бен і дивилася, як він, підійшовши до
вікна,  пробує  оцінити на око його розміри. Він уважно оглянув кімнату, нарешті
його  погляд упав на широкий стіл, Бен швидким кроком попрямував до нього і далі
вголос згадував:
- Їх було п’ятдесят,  а  може, й цілих сто, цих тварюк, там, в Кабрії. коли вперше оголосили
про небезпеку.
Барбара  вражено дивилася на нього. При згадці про кількість цих істот у її очах
відбився  переляк  і  здивування впереміж із цікавістю. Бен з зусиллям відтягнув
масивний  стіл від стіни, обійшов навколо нього, а потім, піднявши його за край,
перевернув  на  бік.  Вхопив  одну  з  ніжок  і  спробував відламати її. Це було
нелегко,  та нарешті ніжка з голосним хрустом відламалася. Бен кинув її на килим
і  продовжував говорити, важко дихаючи від напруження і час від часу перериваючи
свою розповідь, щоби виламувати одну за одною ніжки стола.
-  Я  побачив  там великий бензовоз... там, коло забігайлівки Бікмана. А я якраз
слухав  радіо  - у мене є приймач в машині... Цей бензовоз вискочив на дорогу зі
стоянки  коло  забігайлівки. І його переслідували... може, з десятеро а, може, й
п’ятнадцять  отих  упирів Та в той момент я їх ще не бачив - вони були ззаду. І це
виглядало  дуже  й  дуже  дивно - те, що він вилетів на такій швидкості, замість
того,   щоби  спокійно  виїхати  зі  стоянки.  Спочатку  я  помітив  тільки  той
величезний  бензовоз,  і  мені  здалося  дивним, що він так летів, - продовжував
Бен,  натужно крекчучи - він якраз виламував чергову ніжку. - А тоді я помітив і
купу  тварюк,  -  та  вантажівка трохи сповільнила швидкість і вони вчепилися за
неї...  Намагалися  залізти до кабіни, вилізти на машину... вони хапали водія за
горло.
Ще  одна  ніжка,  упавши,  грюкнула об килим. Бен важко дихав. А Барбара слухала
його розповідь налякана і заворожена водночас.
-  Бензовоз  поїхав  упоперек  дороги  - просто на тротуар. Мені довелося щосили
тиснути  на  гальма, так що гума завищала, а бензовоз врізався у велику вивіску,
а  потім  в  колонки  заправочної  станції.  Я  чув  звук  удару. І ця величезна
машинерія  загорілась. Але вона все ще продовжувала рухатися в бік бензоколонки,
-  я  з жахом зупинився. І тоді всі ці тварюки... вони почали відступати...деякі
побігли...  і  пробували  втікати...  та вони бігли якось... поповзом. У всякому
разі,  вони відступали. Виглядало... виглядало так, що вони тікають від вогню. А
хлопець  у  бензовозі так і не зміг врятуватися: його кабіна до половини вгрузла
у стіну станції, і він почав горіти - його крик досі лунає мені у вухах...
Очі  Барбари  потемніли,  а лице тривожно насупилося. Це жахіття ставало для неї
все більш незрозумілим.
Бен  із  тріском виламав останню ніжку і стільниця почала падати. Вона виявилася
досить-таки  важкою.  Та  він  втримав  її  і  з  натугою поволік через кімнату.
Барбара  підійшла  до  нього  і  теж  вхопилася  було  за край, проте дошка була
заважкою, щоб дівчина могла надати відчутну допомогу.
-  Я  не знав, що станеться далі, - продовжував Бен. - Чи заправка вибухне.... і
розлетиться  на  кавалки  Чи  ще  щось...  І  я  просто поїхав геть, намагаючись
опинитися  якомога  далі  від  того  місця  на  випадок  вибуху...  А  хлопець у
бензовозі все кричав і кричав... через деякий час він затих.
Бен  опустив  дошку  і  втер  з  обличчя  краплини  поту,  а потім витер руки об
сорочку.  Він  все  ще  важко дихав від напруження. У його широко розкритих очах
застиг  гнів, викликаний спогадом про ті події, і в той же час здавалося, що він
ось-ось заплаче.
-  І  всюди  були  ці  створіння,  - говорив Бен. - Вони натовпами стояли обабіч
дороги  і  дивились  так...  неначе  щойно вийшли з могили. Їх було повно і коло
забігайлівки,  а на стоянці стояла купа машин з вибитими шибами. І я подумав, що
вони,  певно,  повбивали  в  забігайлівці  всіх  людей.  І  тоді  я  погнав свою
вантажівку  просто  на  них  і  нарешті  мені  вдалося їх як слід роздивитися: я
вперше  побачив  їх  у світлі фар, а потім... я почав чавити їх своїми колесами,
намагаючись  вбити,  знищити якомога більше тих брудних, мерзенних істот. Двоє з
них від удару відлетіли у повітрі футів на п’ятдесят.  Та решта продовжували стояти. Вони навіть не пробували тікати. Вони не
захотіли  і зійти з дороги. А деякі з них, навпаки, почали і наближатися, неначе
могли схопити мене. А І моя вантажівка чавила і чавила їх, як блощиць.
Побачивши, що Барбара не пам’ятає  себе  від  страху,  Бен  замовк.  її  очі були широко відкриті, на обличчі
світилася відраза, а руки все ще тримали стільницю.
Бен  переключив свою увагу на стільницю. Барбара аж заціпеніла від його оповіді,
і  коли Бен потягнув стіл до себе, її руки безвольно впали. Він мовчки підтягнув
дошку  до  вікна, і яке збирався забути, а Барбара мовчки дивилася перед собою з
відсутнім виразом обличчя.
-  Я...  у  мене  є  діти,  -  промовив Бен, витираючи рукавом мокре лице. - І я
сподіваюся,  що з ними нічого не сталося. Вони вже великі і можуть потурбуватися
про себе самі. Але це всього лиш діти, а я поїхав і...
Він  обірвав  на  півслові,  бо Барбара не відповідала, а він не знав, що казати
далі. Бен знову взявся за дошку і припер її до стіни.
-  Я  збираюся зробити все, що в моїх силах, - сказав він, намагаючись, щоб його
голос  звучав  якомога  впевненіше.  -  Я  зроблю  все,  що  в  моїх  силах, і я
повернуся.  Я  знову  побачу  своїх  хлопців.  І  все  буде добре. Ми виберемося
звідси.
Відчувши,  що  починає  бурмотіти  одне  і те ж, Бен замовк. Дівчина очікувально
дивилася  на  нього.  Бен зробив над собою зусилля і знову заговорив. Його голос
став  вимушено-спокійним і монотонним. Бо ж, не дивлячись на свій страх і втому,
він  був  сміливим  чоловіком  і  тому вирішив, незважаючи ні на що, не втрачати
віру  у свої сили. Бен знав, що дівчині зараз дуже потрібна його підтримка, щоби
взяти  себе  в  руки.  І,  крім  того, хоче він того, чи ні, - його життя якоюсь
мірою  залежить  і  від  неї  і  від  того, наскільки йому вдасться допомогти їй
пересилити свій страх.
-  З  нами  тепер  буде  все  гаразд,  -  переконано  сказав  він.  -  Ми  їх не
пропустимо...  Я маю на увазі... з ними цілком можна справитися. Треба тільки не
втрачати  голови  і не дуже лякатися. Ти сама подивися, ми рухаємося швидше, ніж
вони,  і  вони  набагато  слабші  від  дорослого  мужчини.  Так  що  ми  з  ними
справимося. О’кей?
Дівчина не відповідала.
- Все, що нам потрібно, це не втрачати голови, - додав Бен.
Якийсь  час  вони дивилися одне на одного, потім Бен обернувся і знову взявся за
стіл. Та коли він почав підіймати його, Барбара заговорила тихим голосом:
- Хто вони такі?
Бен  зупинився,  все  ще  тримаючи  важку дошку в руках і здивовано видивився на
неспокійне  обличчя  Барбари. Поступово до нього дійшло, що дівчина ще нічого не
знає.  Вона  цілком  не уявляє собі ані масштабів небезпеки, ані її причин. Вона
не  чула  жодних  оголошень  по  радіо,  ніяких  повідомлень,  а  весь  цей  час
перебувала у стані шоку, і Бен недовірливо вигукнув:
- То ти нічого не чула?!
Барбара безпомічно дивилася йому в очі. Відповіддю була мовчанка.
- Ти хочеш сказати, що не маєш ніякого уявлення про те, що діється?
Барбара  хотіла  кивнути  у  відповідь,  та  натомість  в  неї  почався  приступ
нервового  тремтіння. Вона дрижала все сильніше, а тоді обхопила голову руками і
вибухнула  голосним  риданням.  В  паніці  вона почала ходити колами по кімнаті,
відчайдушно і безцільно.
-  Ні...  ні... ні... Я не... що з нами таке, що з нами діється... Що сталося...
Чому? Скажіть! Та скажіть же! - ридала Барбара.
Втративши  самовладання  від  цієї  істерики,  Бен  схопив  її за плечі і сильно
трусонув,   намагаючись   опритомнити.   Ридання   припинилося,   проте  Барбара
продовжувала   бездумно  дивитися  кудись  крізь  нього.  Здавалось,  її  погляд
скерований  у  якусь  далеку  точку  позаду  Бена.  Мова її, спочатку хаотична і
уривчаста, ставала все більш спокійною.
-  Ми  були  на  кладовищі... я і... Джонні... мій брат... Джонні... ми привезли
квіти  для...  а цей чоловік... він кинувся на мене... і Джонні бився з ним... а
тепер він... він..
- Досить! Досить. - крикнув Бен їй просто в лице. 
Його  не  полишало  відчуття,  що,  якщо він негайно не виведе її зі стану шоку,
вона може наважитися на якийсь немислимий вчинок. Він сильніше стиснув її зап’ястя: Барбара спробувала вирватися.
- Забери свої руки! - закричала вона.
Вибравши  сприятливий момент, дівчина вирвалася і кинулася від нього втікати. По
дорозі  вона  спіткнулась  об  одну  із  ніжок,  які лежали на підлозі, і. ледве
встояла  на  ногах.  Опинившись  коло вхідних дверей, Барбара зупинилася, готова
кинутись у темінь ночі.
Вона хаотично викидала з себе слова, втративши вже всяке відчуття реальності:
-  Ми  повинні допомогти йому... допомогти Джонні... ми повинні піти і розшукати
його... принести сюди...
Дівчина  наблизилася  до  Бена,  благаючи його зі сльозами на очах - сльозами до
смерті наляканої дитини.
- Принесіть його сюди, прошу... ми ще можемо допомогти йому... ми..
Бен  обережно  зробив  крок до неї. Барбара відступила назад, раптово злякавшись
його, і виставила перед собою руку, неначе захищаючись, а другою прикрила рот.
- Ні... ні... прошу... ми повинні... ми...
Бен зробив ще один обережний крок у ії бік.
- Ну, заспокойся, - м’яко сказав він - Ти тут у безпеці. І ми не можемо ризикувати...
Та дівчина ображено надула губи і великі сльозини покотилися по її щоках.
-  Ми повинні знайти Джонні, - тихо промовила вона і, притиснувши пальці до губ,
подивилася на Бена широко розкритими очима, як маленька дитина.
-  Ну...  заспокойся...  сідай,  -  лагідно сказав він Барбарі. - Ти ж навіть не
знаєш, що це за тварюки... Це тобі не пікнік у недільній школі.
Раптом  Барбара  забилася  у  дикій  істериці,  зрозуміло  було,  що вона цілком
втратила самовладання.
- Прошу вас... прошу... ні... ні... ні... Джонні... Джонні... про-о-ошу!
Бен,  як  міг,  намагався  її заспокоїти, втримати на місці, та вона відчайдушно
виривалася,  звиваючись  усім  тілом.  Незважаючи  на його ведмежу силу, дівчині
знову  вдалося  вивільнитися,  бо Бен намагався не завдавати їй болю. В короткий
момент  затишшя  їхні  погляди  зустрілись і Бен прочитав у очах дівчини страх і
ненависть.  А в наступну мить Барбара пронизливо закричала і накинулася на нього
з  кулаками. Вона била його по обличчі і по голові, потім почала копатися, а він
все  намагався  втримати  її  руки  і  притиснути Барбару грудьми до стіни, щоби
позбавити  її  можливості  рухатися. Нарешті він грубо кинув її у велике крісло,
та  вона  тут  же  підхопилася на ноги і з голосним криком ударила його по щоці.
Бену  довелося  знову  здушити її у ведмежих обіймах і затиснути у куті. Потім -
йому  було  дуже  неприємно  це  робити  - Бен підняв над нею свій важкий кулак.
Проте  дівчина  вчасно відсмикнула голову і удар не досяг своєї мети - не привів
її  до тями. Вона злякано зіщулилася і завмерла, а Бен завдав другого удару. Очі
Барбари  жалібно  і  ображено дивилися на нього, и дівчина почала осідати, а він
підхопив її за руку, не даючи впасти на підлогу.
Притримуючи  Барбару  обома  руками,  Бен  обережно  підхопив дівчину за талію і
підтяг до дивану коло протилежної стіни; поклав на нього обм’якле, безвольне тіло, поправив голову на подушці.
Тоді  він  відступив  крок  і  подивився на Барбару - йому стало соромно за свій
вчинок.  Барбара  лежала так тихо і спокійно, неначе й не було ніякої небезпеки.
її  ясне  волосся,  правда,  збилось  у  ковтуни, а лице було мокре від сліз. На
вилиці - в тому місці, куди втрапив удар, розлився великий синяк.
Бен  зіщулився.  Йому  страшенно  хотілося  вірити, що заради них обох він зуміє
знайти правильний вихід. Та це було непросто. Так, це було зовсім непросто


РОЗДІЛ ТРЕТІЙ

Поряд  із  диваном, на якому лежала Барбара, стояв великий радіоприймач, із тих,
що  випускалися  ще  у  тридцяті роки. Бен натиснув кнопку, і жовтувата шкала за
помутнілим  від  часу  склом  одразу  засвітилася.  Бен  пошукав  очима  банку з
цвяхами,  яку передав недавно Барбарі. Вона лежала на тому місці, де впала з рук
дівчини.  Він  підібрав кілька великих цвяхів і поклав їх у кишеню. У цей час із
приймача  почулося  голосне  шипіння  і  тріск.  Бен  почав крутити ручки радіо.
Спочатку  не було чути нічого, крім перешкод, а потім він вловив щось подібне на
уривок   фрази  і  спробував  точніше  настроїтися  на  цю  станцію.  Нарешті  з
радіоприймача долинув монотонний голос металічного тембру:
-   ...аварійної   радіомережі.  Регулярні  передачі  тимчасово  перервані.  Для
одержання  екстреної  інформації  настроюйтеся  на цю хвилю. Органи правопорядку
закликають  вас  не  покидати  своїх  будинків.  Всі  двері й вікна повинні бути
зачиненими  і  по  можливості  забитими.  Економно  використовуйте  їжу,  воду і
медичні  препарати.  Загони  цивільної  оборони  намагаються опанувати ситуацію.
Будьте   коло   радіоприймачів,   настроєних   на   цю  хвилю.  Не  користуйтесь
автомашинами  і  не  покидайте  своїх  жител.  Всі  двері  й  вікна повинні бути
зачинені...
Потім  наступила  довга  пауза; чути було лише рівномірне сухе потріскування, та
через деякий час повідомлення знову почало повторюватися:
-  За  кілька хвилин наші директори будуть у прямому ефірі передавати інформацію
зі  Штабу  цивільної  оборони.  Ви  слухаєте  трансляцію  аварійної радіомережі.
Регулярні  передачі  тимчасово  перервані.  Для  одержання  екстреної інформації
будьте настроєні на цю хвилю...
Почувши  повторення  тексту,  Бен роздратовано махнув рукою і відійшов до важкої
покришки  столу,  що стояла коло стіни біля вікна кімнати. Намагаючись триматися
в   тіні,   він   обережно  відгорнув  фіранку  і  визирнув  назовні,  напружено
вдивляючись у пітьму.
Там,  у  тіні дерев, Бен нарахував уже чотири зловісні фігури. А металевий голос
диктора продовжував повторювати те саме повідомлення.
Темні  нерухомі  силуети  за  вікном  були  подібні  до статуй, та, придивившись
пильніше,  можна  було  розпізнати і пошарпане лахміття, і збиті ковтуни волосся
цих  жорстоких  тварюк.  Раптом який незрозумілий рух примусив Бена здригнутися.
Від  дороги  до  будинку прямувала ще одна тварюка. Мерзенні створіння прибували
щогодини.  Звичайно,  це  не  було  для  Бена  несподіванкою,  проте при кожному
підтвердженні його побоювань серце починало дико стукотіти.
Якщо  кількість  цих виродків буде постійно збільшуватися, то рано чи пізно вони
обов’язково  нападуть  на  будинок,  намагаючись  змести  усі  перепони  і  пробитись
усередину.
Бен  відвернувся  від  вікна,  зробив крок до кімнати і вийняв із кишені коробку
сірників.  На  маленькому  столику  поряд  із  диваном,  де  лежала Барбара, він
помітив  стосик  старих  журналів.  Бен згріб їх, вирвав із десяток сторінок, і,
зіжмакавши,  кинув у камін. Туди ж поклав скіпку дерева та кілька грубих полін і
підпалив. Вогонь почав неохоче поїдати відсирілий папір.
На  каміні  стояла невелика баночка з нафтою Бен вхопив її і побризкав V вогонь.
Полум’я  моментально  спалахнуло,  мало  не  обсмаливши  йому  обличчя.  Грубі  поліна
повільно  зайнялись,  і  тільки  тоді  Бен повернувся до вікна, вже не звертаючи
уваги на надокучливе радіо.
-  ...охорони  правопорядку закликають вас не покидати своїх будинків. Всі двері
й   вікна   повинні   бути   зачиненими   і  по  можливості  забитими.  Економно
використовуйте   їжу,   воду   і   медичні  препарати.  Сили  цивільної  оборони
намагаються...
Бен  висадив  стільницю  на підвіконня, прихилив до вікна і, з натугою втримуючи
її  у  такому положенні, взявся вбивати цвяхи. Ким керувала сила відчаю. Ще один
цвях...  ще  один...  Нарешті  дошка  закріплена  і  Бен,  поспішно  перевіривши
міцність  споруди,  кинувся до сусіднього вікна. Він знову підняв край фіранки і
визирнув надвір.
На подвір’ї стояло уже п’ятеро тварюк.
Бен  відвернувся,  опустив  фіранку  і  рушив  назад  до каміна, у якому яскраво
палали  грубезні  поліняки.  Стягнувши  із  забитого  вікна  фіранки, вхопив дві
виламані  ніжки  стола  і  намотав  на них смужки матерії. Тоді вмочив тканину в
бензин  і  запхав  у  вогонь.  Вийшли  два  імпровізовані смолоскипи, що яскраво
палали.  Бен взяв їх в обидві руки і попрямував до виходу, штовхаючи перед собою
великий  фотель.  Потім  узяв  обидва  смолоскипи в одну руку і визирнув у вічко
дверей дізнатися, що діється надворі.
Темні фігури і далі нерухомо стовбичили, мовчки втупившись у будинок.
Бен   побризкав  бензином  Крісло,  підніс  до  нього  смолоскип.  Крісло  вмить
спалахнуло,  і  язики  вогню  освітили  зловісним  багряним  світлом бліді стіни
кімнат.  У обличчя Бену війнуло нестерпним жаром, та він постарався однією рукою
відкрити замок і, врешті, рвучко розчинив двері.
Запалене крісло кинуло на подвір’я  миготливі  блиски,  від  яких  мурашки  поповзли  по спині. Тварюки в темряві
позадкували і насторожилися.
Бен  виштовхнув  крісло  за  двері,  підсунув  його до краю ґанку, а потім ногою
зіпхнув  вниз,  і  палаюча маса скотилася зі сходів на траву. Затанцювали високі
язики полум’я,  міріади  іскор  вибухнули у небо разом із кусками обшивки і полетіли, яріючи
на нічному вітрі.
Величезне вогнище з тріскотом запалало у і високій траві.
Якийсь  час  Бен  із задоволенням спостерігав, як тварюки під деревами сполохано
задкують, а потім повернувся у будинок, прикрив двері і замкнув їх.
У кімнаті далі лунав монотонний голос диктора:
-  ...сили  цивільної оборони намагаються тримати ситуацію під контролем. Будьте
коло   радіоприймачів,   слухайте   передачі   на  цій  хвилі.  Не  користуйтесь
автомобілями...
Підійшовши  до  вікна,  Бен  забив  ще  кілька цвяхів у дошку, щоби надійніше її
укріпити,  тоді  відступив  назад,  оглянув  кімнату, подумки відзначив найбільш
слабі  місця:  ще не забите велике вікно зліва від дверей, друге - трохи менше -
на бічній стіні і вхідні двері - вони були замкнені, проте не укріплені.
Бен  обернувся,  продовжуючи свій огляд, і раптом його очі широко відкрилися від
подиву.
Дівчина  сиділа на дивані. Та стривожило його не те, що вона нарешті повернулася
до  свідомості,  а  її  дивна  поведінка.  На  обличчі  у Барбари темнів великий
болючий  синяк,  та  вона, не звертаючи на нього ніякої уваги, мовчки дивилась у
підлогу  застиглим  поглядом.  Радіо продовжувало монотонно бубоніти те саме вже
остогидле повідомлення, відблиски полум’я  миготіли  на  обличчі  Барбари  і віддзеркалювались у її очах, які дивилися в
одну точку і не кліпали.
Бен  зняв  з  себе  светр  і накинув дівчині на плечі, співчутливо подивившись у
вічі.  Вона  продовжувала  мовчки  дивитись  у  підлогу.  Бен відчув себе раптом
дурним  і  безсилим,  йому  знову  стало нестерпно соромно за те, що він зробив,
прагнучи  припинити  її  істерику,  хоча  в  той момент це, можливо, було єдиним
виходом.  Кілька  хвилин  він очікував на якусь реакцію з боку Барбари - спалаху
гніву  чи  образи,  проте  вона, як і раніше, була цілком апатичною. Тоді він із
нещасним виглядом попрямував до купи дерев’яного  мотлоху  в  центрі  кімнати,  вибрав  найбільшу  дошку і потяг її до того
вікна,  яке  треба  було  ще  забити.  Бен  уже не зважав на металічний голос із
репродуктора:
-  ...будуть  у  прямому ефірі передавати інформацію зі Штабу цивільної оборони.
Ви  слухаєте  трансляцію  аварійної  радіомережі.  Передачі регулярного мовлення
тимчасово...
Він  надійно  укріпив  два  останні вікна у кімнаті, а потім підійшов до вхідних
дверей,  тримаючи  в  руках  дошку  до  прасування  Бен  приставив дошку поперек
дверей,  прибив  її  кількома  цвяхами  до одвірка і випробував на міцність. Він
вперто   продовжував  працювати,  намагаючись  зробити  дім  якомога  надійнішою
схованкою.
У  кімнаті Бен виявив двоє дверей. Одні з них були закритими на замок. На дверях
не  було  колодки  і Бен вирішив, що їх хтось замкнув на ключ. “Напевно, це вхід
до  комори,  -  подумав  Бен,  пошарпавши  за  клямку.  -  Очевидно,  їх закрила
господиня, яка тепер лежала мертвою на площадці другого поверху”.
Другі  двері  були  відчинені, і Бен виявив за ними кабінет із кількома вікнами.
Засмучений  цим додатковим джерелом небезпеки, Бен глибоко зітхнув і замислився,
розглядаючись навколо. Там було кілька крісел, великий письмовий стіл і шафа.
У  шафі  Бен  знайшов  купу  старого  одягу,  відшукав  куртку собі і пальто для
дівчини.  На  дні шафи панував справжній хаос: хтось поскидав у одну велику купу
запорошені  щітки,  жерстяні  коробки,  порвані  мешти  і капці. Бен подумав про
босоногу дівчину і вибрав пару жіночих мештів без каблуків.
Коли  він  уже  збирався  було  піти геть, його увагу привернуло щось блискуче в
глибині  шафи  -  під  купою  старих  лахів лежав якийсь предмет із полірованого
дерева.  Бен нетерпляче простяг руку і витяг власне те, що так сподівався знайти
з  самого  початку  своїх  розшуків.  Гвинтівка.  Він кинув усе, що вже тримав у
руках,  і  ще з більшою нетерплячкою почав ритися у шафі, розкидаючи непотріб по
цілій  кімнаті.  Нарешті!  У  жерстяній  коробці з-під сигар разом зі щіточкою і
рідиною  для  чищення  люльки  лежала  інструкція  про  експлуатацію гвинтівки і
почата пачка патронів.
Бен  розкрив  її  і з задоволенням переконався, що вона майже до половини повна.
Він уважно перерахував патрони - їх було двадцять сім.
Гвинтівка   була  доброю  зброєю  -  вінчестер  тридцять  другого  калібру.  Бен
пересмикнув  затвор,  щоби  звільнити магазин, і на підлогу один за одним випали
ще  сім  патронів.  Бен хапливо підібрав їх. а інструкцію засунув у задню кишеню
штанів.  Тоді,  затиснувши  під пахвою коробку з патронами, забрав одяг, мешти і
вийшов з кабінету
Він  склав  свої знахідки на креденс і через відкриті двері поглянув на Барбару.
Вона  все  ще  нерухомо  сиділа  у  тій  самій позі, що й десять хвилин тому. Це
засмутило Бена.
Він із посмішкою звернувся до неї:
-  Ну,  тепер  все  гаразд.  Ми  в  цілковитій безпеці. Тим більше, що я знайшов
рушницю і патрони до неї.
Бен  запитально  глянув  на Барбару, та вона, здавалося, не чула його слів. Тоді
він  обернувся,  взяв молоток і дошку, якою мав намір забити двері кабінету, але
не  замовк  у  надії  хоча б випадково знайти ті слова, на які дівчина хоч якось
зреагувала б.
- Тепер у нас є радіо, - сказав він. - А рано чи пізно хтось обов’язково з’явиться  і  визволить  нас  звідси. До того ж у нас тут повно їжі - принаймні на
декілька  днів.  А  ще  я  знайшов  для  тебе  мешти  - зараз спробуємо, чи вони
підійдуть, - і дещо з теплого одягу...
Бен  приклав  дошку впоперек дверей кабінету і почав вбивати цвяхи. Якийсь час у
будинку   відлунювали  лише  удари  молотка  та  скрипучий  металевий  голос  із
радіоприймача-повторював  одне  й  те  ж  саме  записане на плівку повідомлення.
Останній цвях, перевірка на міцність, і Бен знову обернувся до дівчини.
-  ...органи  правопорядку  закликають  вас не покидати своїх жител. Всі двері й
вікна  повинні  бути  добре  закриті  і  по  можливості  забиті,  - проголошував
диктор.
Барбара сиділа нерухомо.
-  Гей, чуєш? Це про нас, - зауважив Бен. - Наші вікна вже забиті. Так що ми все
робимо правильно. Як треба.
Він  спробував  посміхнутися,  та  через  те,  що  дівчина не дивилася на нього,
посмішка  не  дала очікуваного результату. Тоді він згріб в одну купу гвинтівку,
коробку  з-під сигар, пальто і мешти, які знайшов для Барбари, і, присівши перед
дівчиною, виклав усі ці скарби до її ніг. Взявши мешти в руки, Бен сказав:
- Звичайно, вони не дуже гарні, але в ноги все-таки буде тепліше.
Та,  поглянувши  на  Барбару,  він  піймав  себе  на  думці,  що  йому все важче
говорити,  не одержуючи жодної відповіді. Бен не уявляв собі, як вивести дівчину
із  заціпеніння.  Він  намагався  поводитися  з  нею  якомога лагідніше, та вона
зовсім не реагувала, і це водночас дивувало і засмучувало Бена.
Він  потримав  один  мешт  коло  її  ступні,  очікуючи,  що Барбара одягне його.
Врешті,  взяв  дівчину  за  литку  і почав сам обережно взувати її. Це виявилося
непростою  справою.  Мешти  були  замалі,  але й дівчина продовжувала заціпеніло
сидіти.  Доволі  намучившись,  він все-таки взув одну ногу, обережно поставив її
на підлогу і почав одягати другий мешт.
Коли  врешті  дівчина вже була взута, Бен підвів голову і очікуюче зазирнув їй в
очі. Дівчина неуважно дивилася на свої ноги і мовчала.
- Як у тій казці про Попелюшку, - промовив він, намагаючись пожартувати.
Жодної реакції.
Бен  потягнувся  було  до  кишені за цигарками, та згадав раптом, що віддав свій
светр Барбарі.
-  Ей,  ти  знаєш,  мої  цигарки  у  тебе,  -  винувато  всміхнувся він і ще раз
нахилився до її обличчя, та знову не отримав жодної відповіді.
Тоді  він  мовчки  простягнув  руку  до дівчини і намацав пачку цигарок у кишені
светра.  Лише  тепер  Барбара  глянула  на  нього,  але  від  цього  погляду Бен
розгубився.
-  У  тебе  мої  цигарки,  -  ще  раз  повторив Бен таким лагідним тоном, неначе
пояснював  щось малій дитині, і з цими словами обережно витягнув пачку цигарок з
кишені светра.
А  потім,  відступивши  трохи  назад,  знову присів, вийняв цигарку, запалив її,
намагаючись не дивитися на Барбару.
Її відсутній погляд усе ще був втуплений у його обличчя.
Радіо  продовжувало  монотонно  бубоніти, і від цього мовчання Барбари ще більше
пригнічувало  Бена.  Він був би щасливим зараз почути нормальний людський голос,
який би хоч на мить заглушив оці металічні мертві звуки.
-  ...лишайтеся  настроєними на цю хвилю. Органи охорони правопорядку закликають
вас не покидати своїх жител. Усі двері і вікна повинні бути замкненими...
Бен зробив першу затяжку.
-  Ми  все  робимо  правильно,  - повторив він. - Всі двері і вікна укріплені. А
тепер,  може,  трохи  ляжеш?  До  речі,  ти  не палиш? - він з надією простяг їй
цигарку.
Та  погляд  Барбари  знову  вперся  в  підлогу.  Бен  ще раз затягнувся і швидко
випустив дим.
- Можливо, тобі...
Він  обірвав  себе на півслові. Це було все одно, що говорити до стіни. Краще за
цей час укріпити як слід будинок на випадок атаки.
Бен  підняв  з  підлоги  гвинтівку і боєприпаси, сів у крісло навпроти Барбари і
почав методично досилати набої у магазин.
-  Я  не знаю, чуєш ти мене, чи ні. Я збираюся на другий поверх. Тут, внизу, вже
все  укріплене.  І  сюди  ніхто  не  ввірветься.  У всякому разі, одразу. Я хочу
сказати,  що  вони,  звичайно, можуть прорватися, але на це їм треба буде багато
часу,  я  встигну  почути  шум  і, сподіваюся, зможу їх затримати. Пізніше я все
знову  зміцню,  і  тоді  вони  вже  взагалі не проникнуть у будинок, але зараз і
цього цілком досить, так що тобі наразі ніщо не загрожує.
Говорячи  це,  він  продовжував  заряджати  гвинтівку,  а цигарка звисала з його
нижньої губи і дим, виїдаючи очі, змушував Бена мружитися.
-  Тепер  вони  можуть  проникнути  сюди  тільки  через  другий  поверх.  Тому я
піднімуся туди, щоб укріпити його як слід.
Бен  вклав останній набій у магазин і зібрався було вже йти, та його погляд знов
упав на дівчину, і він востаннє спробував одержати від неї якусь відповідь.
- Ти нормально себе почуваєш? - спитав він уже без надії.
Барбара  мовчала.  Бен  встав,  підхопив гвинтівку, згріб стільки дощок, скільки
міг  донести  і  попрямував  до  сходів.  Наостанок  він обернувся і помітив, що
Барбара мигцем таки поглянула на нього.
-  Я  пішов  наверх.  З  тобою  буде  все в порядку. Якщо я щось почую - відразу
прибіжу.
І Бен почав повільно підніматися сходами.
На  верхній  сходинці  він  знову  побачив  змасакрований  труп  зі  спотвореним
обличчям.  Бен  затримав  подих.  Труп  цей,  як можна було здогадатися з решток
одягу,  належав  старшій  жінці,  все  тіло  якої  було порване і вкрите товстим
струпом засохлої крові. Майже все м’ясо  було  обгризене  до  кісток.  Голова  ледве  трималася на прогризеній аж до
хребта шиї.
Бен  випустив свою ношу, - він мало не виблював від такої картини. Він намагався
не дивитися в той бік. Труп лежав на килимку, просякнутому кров’ю,  а  за  кілька  футів  від  нього лежав ще один килимок, обшитий декоративною
тасьмою. Бен відірвав кусок тасьми, обв’язав  один кінець навколо ствола, а другий - навколо вузької частини прикладу. А
тоді  перекинув  гвинтівку  через плече і відчув себе впевненіше, адже тепер він
міг постійно носити зброю при собі.
Затим  він  нахилився  над трупом, взявся за край килимка, на якому той лежав, і
потягнув  його  по підлозі, час від часу давлячись і стримуючи подих від гнилого
смороду  покійника. Задихаючись, він уперто тягнув це жахливе, змасакроване тіло
затемненим коридором, в який виходило кілька дверей.
Залишивши  свою  жахливу  ношу  біля дверей, Бен різким ударом ноги відкрив їх і
відскочив  назад, піднявши гвинтівку - він чекав, чи хтось не кинеться на нього.
Двері гучно гримнули об стіну і зупинилися. Нікого.
Тоді Бен обережно зробив крок до кімнати, тримаючи зброю напоготові.
Кімната  була  порожня  і  то,  напевно,  вже  довший  час:  на підлозі валялися
пожовклі  від  часу  газети, по кутах висіла павутина. Тут стояла велика шафа, і
Бен повільно відчинив її, наставивши на двері дуло гвинтівки.
Проте  в  шафі  теж  не  було  нічого,  крім пороху, що збився у великі клубки і
перекочувався порожніми полицями. Бен кілька разів чхнув.
Тоді він підійшов до вікна і визирнув надвір, щоб оглянути згори подвір’я  перед  будинком. Крізь густе листя кленів, що обступили будинок, йому вдалося
розгледіти  зловісні  фігури  диявольських  тварюк,  які продовжували стояти під
гілками  дерев, зрідка переступаючи з ноги на ногу. Мовчки дивилися на будинок і
вичікували.  Але  тепер  їх  було  вже  шестеро,  наскільки він міг порахувати в
темряві.
Вони  стояли поряд з вантажівкою, проте не звертали на неї жодної уваги. Напевно
тепер,  коли  фари були розбиті, вони вирішили, що машина їм більше не загрожує.
Вантажівка  просто  перестала  для  них існувати; вони звертали на неї не більше
уваги, ніж на дерева чи купу цегли.
Внутрішньо  здригнувшись,  Бен усвідомив, що для цих тварюк уже взагалі не існує
на  світі  нічого,  крім людських істот. Людьми ж вони цікавляться лише тому, що
прагнуть  убити їх, роздерти на куски і перетворити в таких же мерців, як і вони
самі.
Бенові  раптом  страшенно захотілося розбити вікно, виставити гвинтівку і почати
стріляти у ці мерзенні створіння, що тупо стовбичили отам на подвір’ї.  Проте,  зробивши  зусилля,  він взяв себе в руки. Витрачати набої безглуздо.
Бен  дуже добре розумів, яким цінним стане кожен патрон у випадку рішучої навали
мерців.
Він  відійшов  до дверей - до трупа, що лежав коло порога. Взявшись за килимок і
знову  затримавши  віддих, він втягнув тіло до кімнати. Потім вийшов і захряснув
двері,  маючи  намір  пізніше  забити  їх цвяхами. Бен подумав було про дверцята
шафи,  яка стояла у тій кімнаті, - їх можна б зняти і використати для цієї мети.
Проте  він  не мав сили повертатися за ними. Він не хотів більше ніколи заходити
у ту кімнату.
У заляпаному кров’ю  коридорі  було ще троє дверей: одні - у самому кінці і двоє - напроти кімнати
з  трупом.  Ті,  що  в кінці коридору, вели до ванни. Решта кімнат, то, напевно,
спальні.
З  гвинтівкою  у  руці,  готовий  кожну мить вистрілити, Бен прочинив одні з тих
дверей  і моментально відскочив назад, злякавшись свого відображення у високому,
на  повний  зріст,  дзеркалі,  яке  висіло  навпроти  дверей. Заспокоївшись, він
пошукав рукою по стіні і намацав вимикач.
Це  була  дитяча  кімната.  Простирадла  на  ліжку  зіжмакані і заляпані плямами
крові.  Виглядало  так,  ніби  дитина  чіплялася за них, намагаючись втриматися,
коли  її  стягали  з постелі. Але тіла в кімнаті не було. З тривогою думаючи про
те,  що  він може знайти, Бен пошукав навколо ліжка і під ним, заглянув у шафу і
побачив  там  одяг  на  хлопчика  років десяти чи дванадцяти. Крім одягу, у шафі
валялися пара бейсбольних біт, а на нижній полиці - обдертий футбольний м’яч.
Бен  вирішив,  що хлопчик уже мертвий. Напевно, його тіло витягли з дому ті самі
тварюки,  що  тепер  стовбичили  на дворі. А мертва жінка, що лежала в коридорі,
напевно, була його бабцею.
Бен  подумав  це  і  знову  усвідомив  весь  жах того, що сталося; ним оволоділо
почуття небезпеки, яке трохи притупилося, поки він був зайнятий роботою.
Бен з тривогою згадав про своїх дітей - двоє хлопчиків дев’яти  і  тринадцяти  років.  Дружини  у  нього не було. Вона померла кілька років
тому.  Ой,  нелегко  було  їх  виховувати!  Він  любив  їх усім серцем, а робота
вимагала  часто  виїжджати  за  місто,  і  Бенові  доводилося залишати синів під
опікою бабці, доки він намагався заробити грошей, аби мати змогу утримати сім’ю.  Він  якраз  повертався  додому  після чергової поїздки, коли це все сталося.
Через  збої  у  роботі транспорту внаслідок цього нещастя поїзд відмінили і Бену
довелося  вийти  голосувати  на  шосе,  щоби покутними машинами швидше добратися
додому.
Проте  ніхто  не  зупинявся, жоден водій не захотів підкинути і його, і поки Бен
сумно  брів передмістям маленького містечка, йому на очі почали потрапляти перші
ознаки  смерті  і  нещастя.  Спочатку  це  здивувало  його. Проте він відчув, що
сталося  щось  серйозне.  А  потім  у  забігайлівці  Бен  почув останні новини і
зрозумів,  що  йому  треба  якнайшвидше  повернутися  додому.  Та він не міг ані
дочекатись  автобуса,  ані  зловити  таксі.  Бен  хотів  було  вже  взяти машину
напрокат,  чи  заплатити кому-небудь, хто би його довіз. Нарешті, коли він знову
голосував  на шосе, його підібрав фермер, який їхав сам, і провіз досить далеко,
але  висадив десь на краю світу, посеред незнайомої Бенові сільської місцевості.
Коло  одного  з  будинків  Бен побачив невелику вантажівку, водій котрої був уже
мертвим   -  він  лежав  тут  же,  на  узбіччі  брудної  сільської  дороги.  Бен
скористався тією машиною.
Сидячи  за рулем украденого таким чином автомобіля, Бен всю дорогу слухав новини
і  тепер  знав про події стільки ж, як і всі решта. Тобто, власне, дуже мало. Та
він  прекрасно  розумів  одне:  він повинен вижити і повернутися до своїх синів.
Хоча  щось йому і підказувало, що вони знаходяться у набагато кращому стані, ніж
він  сам. Принаймні, вони були у місті, де навколо багато людей, поліція, запаси
продовольства  і,  в  разі потреби, медична допомога. А бабця така людина, що на
неї  можна  покластися.  Так  що  з  хлопцями все буде в порядку. Бен з усіх сил
пробував  переконати  себе,  проте  це було не так просто, коли в полі його зору
були просочені кров’ю  простирадла  і  матрац  дитини,  яку  вбито  всього кілька годин тому. Старий
сільський  будинок почав тепер здаватися йому швидше тюрмою, аніж прихистком для
нього  і  тієї дівчини. Він навіть імені її не знав і, здається, більше нічим не
міг їй допомогти, а вона не могла, чи не хотіла потурбуватися про себе сама.
Бен  вийшов  з  дитячої  кімнати  і відкрив другі двері. Тут була спальня старої
жінки.  Ще не включивши світла, Бен побачив край застеленого ліжка і розгледів у
півтемряві  обриси  громіздких  меблів.  Він  натис  вимикач  і,  оглянувши  все
навколо,  не  побачив у кімнаті нічого незвичайного. Тут стояло ліжко і шафа для
одягу.  Складений  коц  лежав  поверх  простирадла;  в  ліжко ще ніхто не лягав.
Очевидно,  жінка вклала, дитину спати і сама готувалася до сну, коли на них обох
напали.
Бен  увійшов до кімнати і почав витягати меблі в коридор. Він планував витягнути
з  обох  спалень всі речі, які могли б становити для них з Барбарою нехай навіть
мінімальну цінність, а тоді вже забити всі двері на другому поверсі.
Бен  не  знав,  чи  мерці  можуть  лазити  по  стінах. Та він не хотів ні в чому
покладатися  на  долю.  А  крім  того,  робота  додавала  йому  впевненості і не
залишала часу ані на хвилювання, ані на співчуття до самого себе.
І стукіт молотка знову залунав у старому домі.


РОЗДІЛ ЧЕТВЕРТИЙ

Барбара все ще сиділа на дивані у стані глибокого трансу.
Відблиски полум’я  падали  на  її  обличчя.  Дрова  у  каміні  голосно потріскували і шипіли, та
Барбара,  здавалося,  нічого  не  помічала  навколо себе. З півтемряви виступали
обриси  навколишніх предметів, на підлозі тремтіли довгі тіні, і вся атмосфера в
кімнаті  неначе застигла і помертвіла. Та якщо раніше в таких обставинах Барбара
відчувала  б  неспокій  або  тривогу,  то тепер їй було все одно. Події останніх
кількох  годин  знищили  уній  здатність  реагувати. По суті, мертві тварюки вже
зробили  її  своєю  жертвою,  бо  ввели  її  у стан шоку і таким чином позбавили
можливості думати і діяти.
-  ...передачі регулярного мовлення тимчасово перервані. Для одержання екстреної
інформації будьте настроєними на цю хвилю...
Раптом  передача  перервалася,  і  з  приймача  почувся тріск і шурхіт перешкод.
Потім  в  ефір  прорвалась  якась мішанина звуків студії, подібна до тієї, що її
чув  брат Барбари, намагаючись настроїти радіо в автомашині. Та на цей раз крізь
шум  і  свист можна було виразно розібрати стук друкарських машинок, телеграфних
апаратів і приглушені голоси десь удалині.
Проте  Барбара  навіть  не  ворухнулася,  немов  і  не  помітила  ніяких  змін у
передачі,  хоча  радіо  перервало попереднє повідомлення й у студії явно повинно
було щось статися.
Раптом з приймача пролунав гучний голос:
-  Е...  леді  й джентльмени... Так... Так... Так, я одержав... Що?.. Ще одне...
Передай по центральному... О’кей,  Чарлі,  я  уже  в  ефірі... Так ось... Леді й джентльмени, прошу уваги. Ми
тільки-но одержали останні відомості...
Голос  диктора  звучав  втомлено,  він  почав  читати повідомлення без будь-яких
емоцій,   передаючи   самі   факти  з  виразом  професійного  коментатора,  який
розповідав  про  події протягом останніх сорока восьми годин і вже не цікавився,
що ж станеться далі.
-  ...за  останніми  повідомленнями...  навала... ознаки якої було зафіксовано у
районах  Середнього  заходу, поширилася на всю країну і. за деякими свідченнями,
має  всесвітній  характер.  Медичні  і  наукові  консультанти  були запрошені на
нараду  у  Білий  Дім, і наші кореспонденти передають з Вашингтону, що президент
має  намір  обнародувати  результати  цієї  наради  у своєму зверненні, яке буде
передане аварійною радіомережею служби цивільної оборони...
Оголошення  не  викликало  у Барбари жодної реакції. Вона не зрушила з місця, не
ворухнулася,  аби  покликати Бена, який міг би почути тепер щось корисне для них
обох:
- ...дивним... істотам, які з’явились  у  більшості  областей  країни,  за  нашими  даними,  притаманні цілком
визначені особливості поведінки.
За  ті кілька годин, які минули з часу перших повідомлень про випадки насильств,
убивств  і  жорстоких  нападів  на  мирних  громадян,  було  встановлено,  що ці
пришельці  подібні  до  людей  багатьма фізичними аспектами та своєю поведінкою.
Гіпотези  про  їхнє  походження і наміри, які вони переслідують, на даний момент
настільки  численні,  що  практично  відповідей на ці питання не існує. Лікарі і
вчені  мають  у  своєму  розпорядженні  трупи  кількох агресорів. Ці трупи зараз
докладно   вивчаються  з  метою  пошуку  фактів,  які  могли  б  підтвердити  чи
заперечити  існуючі  теорії. Найбільша несподіванка у тому, що ці істоти групами
різної  чисельності  проникають  у  міста  і  сільські  райони дослівно по цілій
країні.  І  якщо їх не виявлено у вашій місцевості, це ще зовсім не свідчить про
те,  що  небезпека  такого  нападу  відсутня.  Тому  ми  просимо  вас вжити всіх
можливих   заходів   безпеки.   Напад   може  статися  в  будь-якому  місці  без
попередження.  Повторюю  основні факти з попередніх повідомлень: існує агресивна
сила... армія... людиноподібних істот невідомого походження, які з’явились  у  всіх куточках земної кулі... і ці істоти абсолютно агресивні... вони
ірраціональні  у  своїй  жорстокості.  У  цей  час  підрозділи Цивільної оборони
вживають  усіх  необхідних  заходів  для  безпеки  населення,  а вчені проводять
дослідження з метою з’ясування  походження  і  намірів  цих  істот.  Ми  закликаємо всіх громадян бути
особливо  обережними  і  вживати  всіх можливих заходів, щоби захистити себе від
віроломної  іншорідної сили. Ці істоти порівняно слабкі фізично і їх можна легко
відрізнити   від   людей   завдяки   жахливій  зовнішності.  Вони,  як  правило,
неозброєні,  проте,  очевидно, здатні тримати зброю. За наявними даними, вони не
становлять  якоїсь  організованої армії і не мають ніякої очевидної мети і плану
дій.  За  всіма  даними,  ці істоти перебувають у стані постійної одержимості чи
трансу  і,  здається,  зовсім  не здатні мислити, їх можна... повторюю, їх можна
зупинити,  лише позбавивши можливості рухатися, тобто осліпивши чи розрубавши на
частини;  вони пересічно слабші, ніж дорослий мужчина, проте їхня сила полягає у
їхній  кількості і в несподіваності нападу, а також і у неймовірній жорстокості,
з  якою  вони  нападають.  їхня  поведінка  зовсім  не вкладається у рамки наших
звичних   понять.  Істоти,  про  яких  іде  мова,  очевидно,  цілком  позбавлені
інтелекту  і  здатності до спілкування... і повинні, безумовно, вважатися нашими
ворогами  в даній ситуації, яка може бути визначена, як стан національного лиха.
При  зустрічі  їх  треба  уникати  або знищувати. Ні в якому разі не допускайте,
щоби  ваші  близькі  чи  ви  самі  перебували  неподалік  від  переважаючих  сил
агресора.  Ці  істоти  плотоїдні.  Вони  пожирають  плоть  убитих  ними людей. І
головною   рисою  цього  нападу  є  власне  їхній  бездумний  звироднілий  пошук
людського м’яса. Я повторюю: пришельці пожирають плоть своїх жертв...
І  тут Барбара з пронизливим криком зірвалася з канапи, неначе слова коментатора
проникли  нарешті  у  її  заціпенілий мозок і змусили усвідомити, що ж насправді
сталося з її братом. Вона, мов наяву, знову почула звук роздертого м’яса  і  побачила  перед  собою  зловісну фігуру тварюки, яка вбила Джонні. Диким
істеричним криком Барбара відчайдушно пробувала стерти з пам’яті  той  жах.  Охоплена  ним,  вона  кинулася через кімнату і всім тілом сильно
вдарилась об вхідні двері.
Здригнувшись   і   схопивши   гвинтівку,  Бен  кинувся  сходами  вниз.  Дівчина,
вчепившись  руками  в  дошки,  намагалася прорватися крізь них надвір і ридала в
безтямному  відчаї.  Бен  кинувся до неї, та вона вирвалася з його рук і побігла
назад  -  туди,  де  у  кімнаті,  коло дверей, що їх Бен так і не зміг відкрити,
бовваніло нагромадження меблів.
Несподівано  ці  двері  відчинились  і  звідти - з-за купи меблів - чиїсь сильні
руки  вхопили Барбару за талію. Вона істерично завила, а Бен вмить опинився біля
неї і замахнувся прикладом гвинтівки.
Той,  що  вхопив  Барбару,  зараз  же відпустив її і спритно ухилився від удару.
Приклад  з грюкотом гепнув об старий креденс. Бен моментально підняв гвинтівку і
його палець ліг на спуск.
-  Ні!  Не  стріляйте! - пролунав наляканий голос і Бен ледве втримався, щоби не
вистрілити.
- Ми з міста, ми не... - викрикнув чоловік.
-  Ми  не  з  цих...  - почувся інший голос, і Бен побачив, що з напіввідчинених
дверей, які раніше були замкненими, з’явився ще один незнайомець.
Чоловік,  що сховався було за креденсом, повільно підвівся, немов боявся, що Бен
може  вистрілити.  Він виявився зовсім молодим юнаком - років так шістнадцяти, в
синіх  джинсах  і  куртці.  Другий  був  цілком зрілим мужчиною, років сорока на
вигляд.  Він  був  лисим,  одягнутим у білу сорочку і штани. На шиї у цього типа
висіла зім’ята краватка зі спущеним вузлом. Мужчина тримав у руці важку металеву трубу.
- Ми не пришельці, - повторив лисий. - Ми потрапили в таку ж історію, як і ви. 
Барбара  знову  опустилася  на  диван  і  час від часу тихенько схлипувала. Троє
мужчин мовчки дивилися на неї, неначе вона була тим об’єктом  загальної  турботи,  який  міг  усіх  трьох  переконати  у добрих намірах
стосовно  один  одного.  Нарешті  юнак  підійшов  до  Барбари  і зі співчутливою
посмішкою заглянув їй в очі.
Бен стояв, приголомшений раптовою появою чужинців.
Голос по радіо продовжував передавати інформацію.
Лисий  мужчина нервово позадкував, не зводячи очей з гвинтівки Бена, присів коло
радіоприймача і почав жадібно слухати, не випускаючи з рук своєї труби.
-  ...Періодичні  новини  в  міру  того,  як  інформація буде надходити до нашої
студії,  а  також рекомендації щодо виживання і список пунктів швидкої допомоги,
які  приймуть  стільки  людей,  скільки  лише  можливо  при наявному оснащенні і
персоналі...
Бен  все  ще  стояв,  мовчки  дивлячись  на  обох  незнайомців.  На його обличчі
появився  вираз  роздратування й образи, неначе непрошені гості вторгнися у його
маленький  приватний  замок.  Проте  ображала  Бена  не їхня присутність сама по
собі,  а той факт, що вони, очевидно, весь час були у будинку, та навіть пальцем
не  кивнули,  щоби  допомогти  йому або Барбарі. Він не знав, чому вони вирішили
виявити себе власне тепер і не був впевненим, що їм узагалі можна довіряти.
Врешті лисий відірвався від радіоприймача.
-  Нема  чого  на  нас  так  дивитися, - сказав він Бенові. - Ми не мерці, як ті
надворі. Моє ім’я Гаррі Купер. Хлопець називається Том. Ми переховувалися у підвалі.
-  Між  іншим,  я  би  не  відмовився  від  чиєїсь  допомоги,  -  сказав Бен, не
приховуючи роздратування. - І як же давно ви, хлопці, там сидите?
-  Та  це  ж  підвал!  Там найбезпечніше місце в будинку, - відповів Гаррі Купер
таким  тоном,  неначе кожний, хто не бажає в такій ситуації ховатися у підвалі -
цілковитий дурень.
Том,  що  чипів  навприсядки  біля  дивану  і  намагався якось потішити дівчину,
підвівся  і  підійшов  до  обидвох  мужчин,  приєднуючись  до  їхньої, не зовсім
ґречної розмови.
-  Виглядає,  що  ви  тут непогано все укріпили, - звернувся він до Бена дружнім
тоном.
Та Бен накинувся на нього:
- Послухай, хлопче, ти хочеш сказати, що ви не чули шуму, який ми тут зчинили?
Купер посміхнувся слизькою посмішкою.
-  А  звідки  нам  було  знати, що тут діється? - почав захищатися він. - Шуміти
могли  і  ці  тварюки,  намагаючись  проникнути  в  дім.  Нічого  іншого ми і не
підозрювали.
-  Та  ж  дівчина  кричала!  - з гнівом промовив Бен. - Її крики ви повинні були
відрізнити!   Ці  виродки  не  видають  таких  звуків.  Кожен  порядний  чоловік
здогадався б, що тут хтось потребує допомоги.
Том спробував виправдатися:
-  Звідти  дуже важко зрозуміти, що тут діється. Стіни дуже товсті. Майже нічого
не чути.
-  Дійсно,  один  раз нам здалося, що нагорі хтось кричить, - додав Купер. - Але
це могло означати, що тварюки прорвались у будинок вслід за нею.
-  І  ви  не  вийшли,  щоб  їй  допомогти?! - Бен презирливо повернувся до нього
спиною.
Хлопець,  здавалося,  засоромився, та Купера презирство Бена не зачепило. Видно,
за своє життя він звик знаходити виправдання власному боягузству.
-  Ну,  якщо  б  нас...  було  більше...  -  промовив  хлопець  і, почервонівши,
відвернувся, не знаходячи слів для свого виправдання.
А Купер продовжував настоювати:
-  Шум  був  такий,  неначе  в  будинок намагаються ввірватися. Як же ми могли у
такій ситуації...
Та Бен перервав його:
-  Спочатку  ви  заявляли,  що нічого не чули. А тепер говорите, що думали, ніби
вони вриваються у будинок. Та ліпше визнати себе винним, містере.
Купер вибухнув:
- До біса! Я вам тут не зобов’язаний  звітуватися  і  вислуховувати  всі  ці  дурниці  й ваші звинувачення. Ми
знайшли  безпечне  місце  у  підвалі.  І  ні  ви, ні хтось інший не змусить мене
ризикувати власним життям, якщо я знайшов собі надійний сховок.
- Та добре вже... Чому б нам не сісти?.. - почав було Том. 
Та  Купер не дав йому договорити. Він продовжував, щоправда, тепер уже спокійним
тоном, відстоювати свою позицію.
-  Як  бачите, ми все-таки вийшли. А тепер я пропоную всім спуститися вниз, поки
котрась із цих тварюк не виявила, що ми тут.
-  Вони  не  можуть  сюди  пробратися,  - сказав Бен таким безапеляційним тоном,
немов був у тому цілком певним.
Насправді  у  нього  було багато сумнівів, та йому не хотілося говорити про це з
новими знайомими.
- Та невже ви все тут забили? - здивувався Том. 
Він  був  настроєний  трохи скептично, та намагався не виявляти свого ставлення,
бажаючи знайти з Беном спільну мову.
-  Майже,  -  похмуро  відповів  Бен,  намагаючись  говорити рівним, розсудливим
тоном.  - Все, крім другого поверху. Місцями, правда, слабувато, та буде неважко
укріпити все як слід. У мене досить матеріалу і я...
Купер знову перебив Бена. Його голос зазвучав на високій ноті:
- Та ви з глузду з’їхали!  Тут  ви  ніколи не будете в безпеці. Яка тут може бути безпека! Підвал -
от єдине надійне місце у всьому цьому проклятому домі.
- Я вже казав, що вони сюди не прорвуться! - закричав на нього Бен.
-  А  я  вам  кажу,  що  ці тварюки перекинули нашу машину! Ми взагалі у сорочці
народилися,  якщо зуміли втекти від них; і тепер ви намагаєтеся переконати мене,
що вони не зламають якихось сраних дощок?!
Деякий  час  Бен  дивився  на  нього,  не знаючи, що заперечити. Він розумів, що
підвал  має  деякі  переваги.  Та  він не міг допустити, щоб йому говорив про це
хтось  на  кшталт Купера, який виявився найзвичайнісіньким боягузом. Бен дотепер
і сам непогано викручувався зі ситуації і не хотів пов’язувати свою долю з людиною, яка в разі чогось може піддатися паніці.
Том  використав  паузу в розмові, щоби сповістити ще про один факт, який, як він
сподівався, мав угамувати Бена і зупинити сварку помі ж ним і Купером:
-  Там, внизу, жінка і дитина Гаррі. Дитина поранена і досить серйозно. Гаррі не
хоче, щоб вони ризикували, і намагається тримати їх якнайдалі від небезпеки.
Ця новина виявилася для Бена несподіванкою. Він пом’якшав  і  глибоко зітхнув. Якийсь час усі троє мовчали, тоді Бен голосно ковтнув
слину і промовив:
Та  добре  вже...  Але  мені  здається,  що  нам  буде краще тут, зверху. Уважно
оглянувши всі барикади, Том обережно підтримав його:
-  Ми  дійсно  могли  б укріпити тут все як слід, містере Купер, - і поглянув на
нього, очікуючи, що той погодиться хоча б трохи допомогти Бену.
Бен продовжував переконувати їх, наголошуючи на вигодах своєї позиції:
-  Ми  можемо укріпити будинок так, що жодна тварюка сюди не добереться. У нас є
холодильник, кухонька, камін, ми маємо продукти. І ще ми маємо радіо.
Купер у гніві накинувся на нього:
- Чоловіче, та ти з глузду з’їхав!  Усе, що тут є, ми можемо взяти зі собою вниз. А тут у тебе мільйон вікон.
І ти сподіваєшся, що всі вони витримають?!
-  Ці  тварюки  слабі, як діти, - крізь зуби відповів Бен, ледве стримуючись від
гніву.  -  Я вже прикінчив трьох і ще одного виштовхав за двері. І тому не гірше
від вас знаю, з ким маю справу.
-  Я  ж  кажу  тобі,  що вони перевернули нашу машину догори колесами! - фиркнув
Купер.
- А, чорт! Та п’ятьом мужчинам перевернути машину - раз плюнути! - знову вибухнув Бен.
- Про це я і кажу! Але їх буде не п’ятеро  -  їх  буде двадцять... тридцять... а, може, й ціла сотня! Як тільки вони
довідаються,  що ми тут, це місце почне просто кишіти ними! - істерично завершив
Купер.
На це Бен відповів цілком спокійно:
- Ну, якщо їх так багато, то вони досягнуть нас, де б ми не заховалися.
-  Двері у підвал замикаються і закриваються зсередини на засув, - сказав Том. -
Вони дуже міцні. Я не думаю, щоб їх хтось міг виламати.
-  І,  крім  того,  це  будуть єдині двері, які нам доведеться захищати, - додав
Купер  вже  спокійнішим  тоном.  -  А  всі  ці  двері і вікна... Та ми просто не
знатимемо, з якого боку очікувати їхнього нападу.
-  Але підвал має величезний мінус, - зауважив Том. - Звідти неможливо втекти. Я
маю  на увазі, якщо еони прорвуться до нас, то відступати уже не буде куди. Тоді
ми всі, вважай, покійники.
Купер  подивився  на  нього,  широко  відкривши  від  здивування рот. Він не міг
повірити,  що Том погодиться покинути їхню схованку, бо сам він хотів залишатися
там, де, як йому здавалося, ніхто не зможе його зачепити - як щур у норі.
-  Я  думаю, що спочатку нам треба якомога краще укріпити весь будинок, а підвал
залишити  про  всяк  випадок,  як  останній  варіант,  -  сказав Бен, завершуючи
нараду.  -  Тоді  ми можемо сховатися у підвалі, якщо всі інші перепони впадуть.
Зате ми будемо знати до останнього моменту, що діється навколо.
-  А  чого  ж?  Здається, в цьому є рація, - сказав Том. - Я, звичайно, не знаю,
містере  Купер, та мені здається, що він має рацію. Я гадаю, ми й дійсно повинні
залишатися тут.
-  Другий поверх - така ж пастка, як і підвал, - продовжував свої роздуми Бен. -
Там  три  кімнати,  і  їх  треба  забити.  А  ці тварюки досить слабі. Ми цілком
зможемо їх стримати. До того ж, тепер у мене є гвинтівка.
- А скільки їх зараз коло будинку? - запитав Том.
-  Гадаю,  шість  або  сім,  -  відповів Бен. - Точніше порахувати неможливо, бо
темно і заступають дерева.
-  Ну,  добре. Ви можете робити тут, що собі хочете, - похмуро заявив Купер. - А
я  піду  назад  у  підвал,  так  що  ви  краще  вирішуйте відразу, бо я збираюся
замкнути двері. Я не ідіот, щоб відкривати їх знову, що б там не трапилося.
Том, стривожений цією заявою, почав одчайдушно сперечатися.
-  Та  зачекайте ви, чорт візьми! Подумаймо хоч трохи. Ми ж можемо кожну хвилину
спуститися  у  підвал.  А  якщо  вирішимо там залишитися, то нам потрібні будуть
деякі речі звідси. Треба зважити хоча б на це...
Бен додав:
-  Якщо  ви  закриєтесь у підвалі, а дім буде повен цих тварюк, то вам кінець. А
так  є  хоч можливість утекти від них... Ви ж уже раз утекли від них, інакше вас
тут не було б...
Том,  все  ще  вагаючись, підійшов до вікна і визирнув у просвіт поміж прибитими
дошками.
-  Так,  ніби шість чи, може, вісім... стоять... - промовив він, і в його голосі
за звучала тривога.
-  Це  більше,  ніж  було  годину  тому,  -  погодився Бен. - Але тоді ще кілька
стовбичили  отам  за  будинком,  якщо  це,  звичайно,  не ті самі, яких ти бачив
щойно.
Сказавши  це,  він  попрямував  на  кухню,  але  в цю мить імпровізований ремінь
обірвався,  Бен  зігнувся,  намагаючись  втримати  сповзаючу  гвинтівку. Думаючи
тільки  про  зброю,  він  не  дивився  на  вікно,  до  якого наближався. Коли ж,
нарешті,  упіймав  приклад і підвів очі, серце його похололо: через щілину поміж
дошками,  якими було збите вікно, крізь розбиту шибу до нього тяглися дві руки -
посірілі,  зі  слідами гниття на мертвій шкірі - вони шкребли дошки, витягалися,
намагаючись  вхопити  його.  А  позаду  тих  рук  виднілося  нелюдське  обличчя.
Загорода, проте, витримувала навантаження досить добре.
Бен  замахнувся  і з усієї сили вдарив прикладом гвинтівки по бридких кінцівках.
Раз,  другий...  Приклад  із  глухим  стуком ударив по гнилих костях. Одна з рук
зісковзнула  і  шарпнулася  назад,  із дзвоном вибивши шибу, інша, не відчуваючи
болю, продовжувала судомно чіплятися за раму.
Бен  перевернув  гвинтівку,  і просунув у щілину поміж дошками дуло. Його палець
ліг  на  спусковий  гачок. В ту ж мить ще дві синіх руки вхопились за дуло, а за
ними  появилось  розпухле  землисте  лице  мертвої  тварюки. Зігнила плоть на її
вилицях  звисала,  мов шмата. Дивлячись крізь проріз прицілу, Бен зустрів погляд
мертвих   помутнілих  очей  і  йому  стало  недобре.  Він  відчайдушно  пробував
прицілитися,  а  зомбі  по той бік вікна намагався вирвати гвинтівку з його рук.
На  мить  дуло  вінчестера  виявилось  спрямованим  у  цю  мерзенну  пику і звук
пострілу  розірвав  тишу.  Тварюка відлетіла далеко назад і її тіло з наполовину
розваленим черепом і витягнутими догори руками важко гримнуло на землю.
Та нові руки мерців тут же вхопились за дошки замість відкинутих.
Том  вибіг на кухню на звук пострілу, а за хвилину до дверей обережно наблизився
Гаррі.  Раптом  здалека  пролунав  голос.  Це дружина Гаррі Купера, Елен, гукала
його з підвалу.
- Гаррі, Гаррі, з тобою нічого не сталося?
-  Все в порядку, Елен. У нас усе гаразд! - відгукнувся Купер тремтячим голосом,
який видавав весь його страх і навряд чи міг когось заспокоїти.
Том  одразу  кинувся на допомогу Бену, який з усіх сил бив прикладом про мертвій
руці,  що  намагалась просунутися знизу під дошки. Та могутні удари не приносили
майже  ніяких  результатів  -  рука  продовжувала  вперто  тягнутися вперед. Том
підбіг до забитого вікна, вхопив напіврозкладене зап’ястя  обома руками і почав зі силою викручувати його намагаючись переламати, але
воно  було  якимось  розкислим і неприємно податливим. Обличчя Тома пересмикнуло
від  відрази.  Він  полоснув  холодну  мертву кінцівку до краю розбитого скла, і
його   вразила   відсутність  крові,  коли  гострий  довгий  уламок  врізався  у
зеленувату  смердючу  плоть.  Раптом  друга  рука вхопила Тома за кисть і почала
сильно  тягнути  назовні.  Він  голосно  скрикнув,  і  Бен одразу повернув ствол
гвинтівки  в  напрямі  тварюки, з якою боровся Том. Та в цей момент ще одна рука
судомно  вчепилася йому в рукав і розірвала сорочку; Бен вивільнився і відступив
назад,  намагаючись  прицілитися.  Ще  один точний постріл, - і руки, що тримали
Тома,  відсмикнулись  і  щезли  у темряві. Бен добре прицілився і знову натиснув
спуск.  Куля  розірвала  груди  мерця, пробивши величезну діру, проте тварюка не
впала, а знову почала повільно наближатися.
-   О,  Боже  мій!  -  вигукнув  Том,  наляканий  тим,  що  гвинтівка  виявилася
неефективною.
А  жахлива тварюка з густим смородом підійшла впритул, не звертаючи жодної уваги
на те, що половина її торсу щойно була знесена сильним пострілом.
Бен  підняв  гвинтівку  і  вистрілив  ще раз. На цей раз куля потрапила в стегно
мерця  трохи нижче тазу. Тварюка відсахнулася і, спробувавши перенести вагу тіла
на  другу  ногу,  упала  на  землю  і втратила рівновагу. Том і Бен дивилися, не
вірячи  своїм  очам.  Зомбі  продовжував  рухатися  до вікна, згрібаючи руками і
відштовхуючись єдиною здоровою ногою.
- Мати Божа! Та хто ж вони такі?! - вирвалося у Тома.
Він  відсахнувся  до  стіни,  поглянув  на  Гаррі  й  побачив  на  його  обличчі
неприхований вираз жаху.
Бен  витер  губи,  глибоко  вдихнув  повітря  і  затримав його у легенях, ще раз
старанно  цілячись.  Гримнув  постріл  і  куля  знесла  череп  мерця,  що  повз,
перекинувши його навзнак.
- Прокляті чортові тварюки! - видихнув Бен. 
Голос його злегка тремтів.
Розпростерте на подвір’ї  тіло,  що  втратило  разом із черепом двоє очей, продовжувало робити хаотичні
рухи, все ще намагаючись повзти.
З підвалу знову почулося:
- Гаррі! Гаррі!
Важко переводячи подих, Бен відвернувся від забитого вікна.
-  Нам  доведеться  краще укріпити це місце, - сказав він і збирався уже взятися
за роботу, як раптом заговорив Гаррі:
-  Та  ви  здуріли!  За хвилину вони обступлять всі двері і вікна. Треба негайно
спускатися в підвал!
Бен  різко  повернувся  у  його  бік  і  подивився  на  Купера лютим поглядом. У
приступі він буквально заревів:
-  Забирайтеся  до  дідька  у  свій  проклятий підвал! І щоб я вас тут більше не
бачив!
Крик  на  мить  зупинив  Гаррі,  та  страх  знову  переміг його. Купер знав, що,
вирішивши  раз,  він  спуститься  у  підвал  сам, та на цей випадок добре було б
забрати  зі  собою  харчі,  якщо  йому  ніхто  не  завадить.  Він  попрямував до
холодильника, та Бен зупинив його:
- Навіть не доторкайтеся до тих продуктів, - попередив він.
Бен  міцніше  стиснув  у  руках  гвинтівку, і, хоча її дуло не було скероване на
Гаррі, той, з усією очевидністю, відчув могуть зброї.
Гаррі полохливо відсмикнув руку від холодильника.
-  Якщо вже я лишаюся тут, - сказав Бен, - я буду боротися за все, що тут є - за
ці продукти, за радіо і все решта. А ви робите велику дурницю - ви зрозуміли?!
Купер обернувся до Тома, шукаючи в нього підтримки.
- Томе, цей чоловік з’їхав із глузду! А продукти знадобляться і нам. Ми теж маємо на них право.
Бен подивися Тому прямо в очі.
-  Ти  теж збираєшся з ним? Досить кривити душею! Говори прямо - ти лишаєшся, чи
ні? Це твій останній шанс.
Після  довгої  мовчанки  Том  обернувся  і,  ніяково  посміхнувшись,  вибачливим
поглядом подивився на Гаррі Купера, тому що його вибір був на користь Бена.
- Гаррі, мені здається, він має рацію...
- Значить, ти теж з глузду з’їхав, - була відповідь.
- Але мені дійсно здається, що тут буде краще.
-  Та  ви  всі  тут  шизонулися! - закричав Гаррі. - А в мене там дочка. Вона не
витримає  цього  шуму  і  вигляду  чудовиськ,  які лізуть через вікна. Ми будемо
щасливі, якщо вона взагалі виживе.
- О’кей,  -  сказав Бен. - Ви батько дитини, і якщо ви настільки дурний, щоби піти і
померти  у  тій пастці, - справа ваша. Та я не такий ідіот. Але тут я начальник,
і ви не доторкнетесь ані до цих продуктів, ані до чого іншого.
-  Гаррі,  ми  дамо вам їжу... - сказав Том. - Якщо ви хочете лишитися внизу, то
ми..
- Ви паскуди, - перебив його Гаррі.
З підвалу продовжували лунати кроки його дружини:
- Гаррі! Гаррі! Що там таке, Гаррі?
Купер попрямував у підвал, але Том зупинив його.
- Закличте сюди Джуді, - сказав він. - їй ліпше бути тут зі мною.
Бен  здивовано поглянув на Тома. Ніхто не говорив йому, що у підвалі є ще хтось,
крім жінки і дочки Купера.
- Це моя дівчина, - пояснив Том. - Джуді - моя дівчина.
- Ти повинен був мені сказати, що вона там, - похитав головою Бен.
Тим  часом Купер почав спускатися сходами, а потім залунав звук легкіших кроків,
і з підвалу вийшла дівчина.
Вона  обняла Тома і несміливо глянула на Бена. Вона була однакового віку з Томом
і  одягнута  так  само,  як  і  він  -  джинси  й  куртка  Виявилася  гарненькою
блондинкою,  і  Бен  подумав, що незабаром вона стане для них такою ж проблемою,
як  і  Барбара.  Разом  із Томом вона підійшла до закритих дверей підвалу, через
які було чути, як Гаррі замикає їх зсередини.
-  Знайте,  що  я  не  відкриваю  цих  дверей  ще  раз! - прокричав Гаррі. - Я ж
попереджав.
-  Але ми можемо непогано влаштуватись і тут, нагорі! - крикнув Том у відповідь.
- А з вашою допомогою, Гаррі, ми могли б...
-  Та  лиши  ти його, - тихо промовив Бен. - Він уже вирішив. Тобі краще взагалі
забути про нього.
-  Тут  набагато  вигідніше!  -  ще  раз вигукнув Том. - Звідси принаймні є куди
втікати.
Та  з-за  дверей не пролунало жодної відповіді. Тільки звук кроків Купера - вниз
по сходах.
Бен прив’язав  обірваний кусок шнурка до гвинтівки і почав перезаряджати її. Коли магазин
вже  був  повний,  Бен  перекинув вінчестер через плече, обернувся і пішов у бік
сходів,  які  вели на другий поверх. Проходячи повз Барбару, він мигцем поглянув
на  неї,  поставив  було  ногу  на  першу  сходинку, та раптом передумав і знову
підійшов до дівчини.
Радіо  продовжувало  передавати той самий монотонний запис. Том намагався все ще
впросити Гаррі, гукаючи в замкнені двері підвалу.
Гаррі не відповідав.
Том  зачекав  ще трохи, а потім відійшов від дверей, насторожений і занепокоєний
розколом  Він прекрасно розумів, що, якщо станеться найгірше, то життя кожного з
них буде залежати від дій усіх решти.
Джуді,  яка  мовчки  сиділа на кріслі, запитально глянула на Тома. Та він нічого
не відповів, лиш підійшов і погладив її по щоці.
Бен  присів на диван коло Барбари і співчутливо нахилився до неї. Вона невидющим
поглядом  дивилася  кудись  у  простір перед собою Кожен раз, коли Бен намагався
допомогти дівчині, він відчував повне безсилля.
- Гей... гей! Ти чуєш мене? - промовив Бен.
Барбара  не відповідала. Він відкинув із обличчя дівчини пасмо волосся, що упало
їй  на  очі.  Несподівано  вона  здригнулася.  Бену  здалося,  що дівчина готова
відгукнутись  на  його  увагу,  та  цього  не  сталося. І він відчув до неї таке
співчуття  та  милосердя,  як часом до власних дітей, коли ті хворіли. Бен потер
долонею  чоло  і  очі, відчуваючи страшну втому від напруження і страху останніх
годин.  Потім  він  укрив  дівчину  пальтом,  що лежало поряд, встав із дивану і
підійшов  до  каміна. Підкинувши у вогонь ще кілька полін, Бен поворушив вугілля
кочергою,  щоб  вогонь  швидше розгорівся. Роблячи це, він піклувався насамперед
про  Барбару.  Том  підійшов до нього ззаду, і, обернувшись, Бен прочитав у його
очах неспокій з приводу рішення Гаррі Купера.
- Він просто не має рації. - розвів руками Бен. 
Том промовчав.
-  Я  не  збираюся  стриміти  в  підвалі,  -  додав  Бен.  - Не виключено, що ми
пробудемо  тут  кілька  днів.  Так що краще влаштуємо все як слід тут, нагорі. А
він  може  вийти  і  приєднатися  до нас. Він не зможе там довго просидіти. Йому
захочеться  подивитися,  що  тут  діється.  Або ми вирішимо вибиратися звідси, і
тоді  він  вийде і допоможе нам. У мене ж тут є вантажівка. Але потрібен бензин.
Якщо  б я зміг добратися до отих колонок, то, можливо, у нас виявилася б ще одна
можливість порятунку.
Промовивши  це,  Бен  обернувся  і  почав  підійматися  сходами, щоби продовжити
почату  на  другому  поверсі  роботу. Він не сумнівався, що Том і сам дасть собі
раду внизу.

РОЗДІЛ П’ЯТИЙ

У підвалі з сірими бетонними стінами було сиро і холодно. Зв’язані  шнурком  картонні  коробки  і  старі радіатори парового опалення брудними
плямами  проступали  з  густої  тіні  по  кутах,  куди не сягало світло одинокої
лампочки  без  абажура.  Коробки  займали  майже  весь простір. У вільному кутку
підвалу,  поряд  зі  саморобним стояком душу стояла стара пральна машина. Шнурки
для  сушіння  білизни  були  натягнуті  так  низько,  що Гаррі мусив пригнутися,
пробираючись від сходів у протилежний кінець тісного приміщення.
Коло  однієї  зі  стін стояла пара іржавих баків із водою і стара металева шафа.
Дружина  Гаррі,  Елен, нахилившись над краном одного з баків, змочувала холодною
водою  клапоть  матерії.  Коли  увійшов  Гаррі, вона мигцем поглянула на нього і
продовжувала  займатися  своєю роботою. Елен викрутила шмату, пересвідчилася, що
та  досить  волога,  і  понесла її туди, де на верстаку нерухомо лежала маленька
дівчинка  -  їхня дочка. На стіні над верстаком були розвішані інструменти, а на
підлозі  лежали  якісь  ящики.  Холод  підвалу  сковував  рухи  Елен  і робив їх
напруженими  і  поривчастими.  Дружина  Гаррі  була  одягнута в легеньку сукню і
светр,  а  своє  тепле пальто вона розстелила на верстаку, де лежала дочка. Поли
пальта  були дбайливо обгорнені довкола її тіла і закривали ноги й груди дитини.
Жінка нахилилася над дочкою і потерла вологе чоло прохолодною тканиною.
Гаррі  тихо  підійшов  ззаду  і  став  за  спиною  Елен.  Навіть  не глянувши на
чоловіка, Елен сказала:
- Карен має високу температуру.
Гаррі зітхнув, трохи помовчав, а тоді промовив:
- Там нагорі ще двоє.
- Двоє? - неуважно перепитала Елен.
-  Так,  -  підтвердив  Гаррі. Потім неначе виправдовуючись, додав. - Я не хотів
ризикувати без потреби. Я вирішив, що ми лишимося тут.
Елен  промовчала,  хоча прекрасно розуміла, що він чекає зараз якогось схвалення
від неї.
-  Як  ми могли знати, що там, нагорі, діється, - нарешті промовив він, знизавши
плечима і розвівши руками.
Тоді  нервово  потягся  до  нагрудної  кишені  за  цигарками,  вийняв пачку, яка
виявилася порожньою, зім’яв  її  і кинув. Потім підійшов до верстака, на якому лежала друга пачка, вхопив
її, та вона теж була порожня. Гаррі зім’яв  і  її  та люто відкинув убік. Тоді знову подивився на своїх дружину і дочку.
Елен спокійно продовжувала протирати чоло дівчинки вологою шматою.
- Ну, як вона? - спитав нарешті Гаррі.
Елен не відповіла. Карен лежала непритомна.
На  обличчі  Гаррі  проступили  дрібні  краплинки  поту.  Він виждав трохи і, не
дочекавшись відповіді, змінив тему.
-  Вони всі залишилися нагорі... ідіоти! Я їм казав, що ми повинні триматися всі
разом. А тут найбезпечніше місце.
Він  узяв  торбинку  Елен,  порився  в  ній,  знайшов  ще  одну  пачку  цигарок.
Надірвавши  її, Гаррі вийняв цигарку, запалив і глибоко затягнувся. Дим заставив
його злегка закашлятися.
-  У них там нема жодних шансів, - продовжував він. - Вони не зможуть стримувати
цих тварюк вічно. Там занадто багато місць, через які можна прорватися у дім.
Елен,  як  і раніше, не відповідала, ніби втратила будь-який інтерес і повагу до
ідей свого чоловіка.
На  підлозі  поряд  із  табуреткою  стояв  маленький транзистор. Побачивши його,
Гаррі тут же нахилився і увімкнув приймач.
-  У  них  нагорі  теж  є  радіо, - сказав він. - Передавали звернення цивільної
оборони. Я думаю, це не тільки в нас, це скрізь таке...
Та  як  Гаррі  не  намагався, маленький радіоприймач не міг вловити нічого, крім
перешкод.  Він  вертів ручку радіо вперед і назад, кляв, напружено вслухався, та
по  всьому  діапазону  хвиль  чувся  лише свист і шипіння. Гаррі піднімав апарат
догори, повертав його навколо осі, безперервно крутив ручку настройки...
- Проклята штуковина... - бурмотів Кулер.
Елен  перестала протирати обличчя дочки, акуратно склала кусок тканини і накрила
ним  чоло  та  очі  нерухомої дівчинки. Ніжно поклавши руки на груди Карен, вона
підвела  голову і подивилася на Гаррі, який збуджено крокував навколо верстака і
розмахував транзистором, забувши про погаслу цигарку, яка звисала з його губи.
Із приймача лунав тріск і одноманітне посвистування.
- Гаррі... - тихо промовила Елен.
Та  він  вперто  продовжував  бавитися  своєю  іграшкою, не звертаючи на дружину
ніякої уваги.
-  Послухай!  Ми  ж  під  землею;  тут  все одно нічого неможливо упіймати, - не
витримала Елен.
Її  підвищений  голос  привернув  увагу  Гаррі.  Він  обернувся  і  подивився на
дружину.  Елен,  готова заплакати, закрила лице руками. Тоді, труснувши головою,
закусила губу і опустила очі.
Поглянувши  на  дружину, Гаррі відчув приплив гніву, який довго збирався на душі
і  тепер  нарешті  оволодів  ним,  на  якийсь  час  навіть позбавивши дару мови.
Обличчя  Гаррі почало нервово смикатися - емоції шукали виходу. Врешті він різко
обернувся  і  сильно  кинув  приймач  через весь підвал у стіну, вибухнувши злим
криком:
-  По-твоєму,  я  ненавиджу  тебе,  га?!  Чи,  може,  ненавиджу власну дочку? Ти
думаєш,  я  хочу,  щоб ви тут здохли, у цьому смердючому підвалі? Господи, Елен,
ти  навіть  не знаєш, що діється! Ці тварюки всюди - тільки висунься, і вони нас
порішать.   Ти  думаєш,  мені  приносить  задоволення  бачити,  як  наша  дитина
страждає?
Елен  різко  повернула  голову  і  подивилася  на  нього  з  виразом благання на
обличчі.
-  Карен  потребує  допомоги...  вони  потребує  лікаря...  Вона... Вона... може
померти отут. Ми повинні вибратися звідси. Ми повинні...
-  Ну так, давай отак просто вийдемо. Ми можемо вже тепер збирати свої речі, а я
візьму  й скажу тим тварюкам: “Вибачте, але моїй дружині і дитині тут невигідно,
ми  вирушаємо  в  місто...”  Боже,  борони!  Там, напевно, вже штук двадцять тих
мерців коло будинку. І з кожною хвилиною їх стає все більше.
Та  сарказм  не  допоміг Гаррі переконати дружину. Навпаки, це лише підсилило її
відразу  до  нього  і  озлобило Елен. Проте вона прекрасно знала, що відповідати
йому  тою  ж  монетою  нема  рації.  Був  лише  один  спосіб, переконати Гаррі -
спромогтися  навіяти  йому  думку,  що  він  сам прийшов до якоїсь нової ідеї, і
таким чином дати можливість гідно покинути попередню позицію.
-  Там нагорі люди, - почала Елен. - і ми повинні триматися всі разом - ти ж сам
це  казав.  А ці люди не є нашими ворогами, чи не так? Нагорі, внизу - чи не все
одно? Зате вони, можливо, зможуть нам допомогти. Краще ходімо звідси...
Раптовий стук перервав її вмовляння.
Вони  затаїли  подих  і  прислухалися.  Звук  повторився - це були удари в двері
підвалу.  Елен  із  тривогою  подивилася  на свою немічну дочку. Певний час вони
були цілком переконані, що їх уже атакують. Та потім почула голос Тома:
- Гаррі?! - крикнув він.
І  знову  почувся стук. Та Гаррі лише мовчки дивився на двері й не відповідав на
поклик.  Він  був  вірний  своєму  рішенню.  Очі  Елен  наповнились  слізьми. її
переповнювало  гірке  розчарування. Стук повторився. Елен із відразою глянула на
Гаррі.  Вона  зрозуміла,  що  він  боягуз. Знову стук, потім пауза. Можливо, Том
відмовився  від  свого  наміру  достукатися  до  них?  Подумавши  про  це,  Елен
зірвалась і кинулася до сходів.
- Так, так, Томе!
Гаррі,  кинувшись  услід за нею, схопив Елен ззаду за плечі й пробував зупинити.
Та вона почала вириватися, вперто і відчайдушно.
- Гаррі, пусти мене, пусти...
Її  рішучість  збила Купера з пантелику і змусила його зупинитися. Він відпустив
дружину  і  нерозуміюче  подивився  на  неї  - ще ніколи вона не виступала проти
нього так відверте зухвало Крізь закриті двері почувся голос Тома:
- Гаррі! Елен! У нас є продукти, дещо з ліків й інші речі!
Гаррі  тупо дивився на двері, не говорячи ані слова. Він повільно вийняв сірники
і запалив недопалок, що досі стирчав у нього з рота.
-  Через  десять  хвилин  по  радіо  буде  повідомлення,  -  продовжував  Том. -
інформація цивільної оборони. Там скажуть, що ми повинні робити.
Дивлячись на двері, Елен прокричала:
- Ми виходимо, Томе! Ми будемо через хвилину!
Гаррі гнівно обернувся до неї і гнівно блиснув очима.
- Ти здуріла, Елен! Та ці тварюки менш як за хвилину...
-  А  мені  наплювати!  -  презирливо  фуркнула Елен. - Мені наплювати, Гаррі! Я
більше  не  боюся.  Я хочу вийти звідси, вийти нагору і подивитися, чи хтось нам
не допоможе, і тоді, можливо, з Карен буде все в порядку.
Гаррі  глибоко затягнувся, вийняв з рота цигарку, кинув її на підлогу і роздавив
каблуком, випустивши крізь стиснуті губи тонку цівку диму.
Несподівано з-за дверей знову почувся голос Тома і заставив його здригнутися.
-  Гаррі,  гей,  Гаррі! Бен знайшов на другому поверсі телевізор! Піднімайтесь -
там прямий ефір зі штабу цивільної оборони!
Гаррі  все ще вагався. А Елен говорила лагідно і заспокійливо, намагаючись своїм
мирним тоном пом’якшити  те  неприємне  враження,  яке  він  відчував,  відмовляючись  від  свого
рішення.
-  Ну,  пішли... - здався нарешті Гаррі. - Добре. Але це твоє рішення, і якщо ми
вийдемо, а нас всіх порішать - ти будеш винною.
Елен  полегшено  зітхнула,  повернулася  до  сходів  і почала підніматися, ідучи
попереду  чоловіка,  щоб  люди  зверху  могли  зрозуміти, що вони виходять за її
ініціативою.
Піднявшись  на  верхню  сходинку, Елен без допомоги Гаррі почала відчиняти важкі
двері підвалу.


РОЗДІЛ ШОСТИЙ

Врешті  Купер  таки вирішив допомогти дружині, витяг важку дошку засуву, і двері
зі  скрипом  відчинилися.  Елен  визирнула  і  окинула  поглядом кімнати. Гаррі,
стоячи  за  спиною жінки, був злий на всіх і сам на себе за те, що відступив від
свого  рішення.  Елен була теж розхвильована суперечкою з чоловіком, а найбільше
тим,  що їй доведеться зустріти цілком незнайомих людей у цій не зовсім приємній
ситуації.
Проте  у  кімнаті  виявилися  лише Том і Барбара, яка неспокійно спала на дивані
напроти каміну.
Том, намагаючись, щоб це прозвучало якомога дружелюбніше, промовив:
-  Я  думаю,  ми  можемо зараз переглянути новини, якщо, звичайно, той телевізор
працює.  Я  мушу  піти допомогти Бену знести його вниз. Джуді в кухні. Я покличу
її, і вона посидить із Карен, доки ви будете дивитися телевізор.
Елен  зобразила  на  обличчі  вдячну  посмішку,  а  Том  пішов на кухню за своєю
подругою.
Елен  підійшла до каміна зігрітися і співчутливо поглянула на Барбару. Відкинула
волосся, що упало дівчині на обличчя, і поправила пальто, яким та була укрита.
-  Бідненька...  їй,  напевно,  довелося  багато  пережити, - промовила Елен, не
звертаючись ні до кого конкретно.
Гаррі  в  цей  час  бродив по будинку, перевіряючи надійність укріплень, яка, на
його думку, була мінімальною. Він постійно очікував нападу тварюк.
Том і Джуді з’явились у дверях кухні. Том сказав до Елен:
-  Мені  здається,  вони  убили  її  брата, - і кивнув головою на Барбару, котра
тихенько застогнала уві сні, неначе почувши його слова.
На верхній сходинці другого поверху з’явився Бен і крикнув:
- Томе! Гей, Томе! То ти мені допоможеш із цією штуковиною?!
Том  відчув,  що  він дійсно надто зволікає, кинувся догори допомагати Бенові. А
Джуді відчинила двері підвалу і пішла вниз, щоб доглянути Карен.
Гаррі,  який  до  цього часу заклопотано бродив по будинку, рішуче попрямував до
Елен. що нахилилася над Барбарою.
- Її брата вбили, - тихо сказала Елен, неначе ці слова могли пом’якшити гнів Гаррі чи позбавити його егоїзму.
-  Це  так  зване  сховище  - курям на сміх. - презирливо скривився Купер. - Тут
море слизьких місць.
Та  раптом, наляканий несподіваним шумом, він завмер і прислухався. На щастя, це
були Том і Бен, які з натугою зносили вниз важкий ламповий телевізор.
Елен із неприхованою відразою поглянула на Гаррі.
-  Може,  ти  нарешті  замовкнеш?  - розлючено спитала вона. - У тебе що, шило в
одному  місці?!  Чому  б  тобі  не спробувати допомогти комусь замість того, щоб
весь час нарікати...
Гаррі  не слухав її - він вдивлявся через просвіт поміж дошками у страшну темінь
ночі.
-  Я  ні чорта не бачу! - гримнув він. - Там, можливо, уже ціла купа цих тварюк,
а я нічого не можу розгледіти - до дідька нам такі вікна!
Бен  із  Томом  уже  дійшли  до  самого  низу сходів; вони почули останню фразу.
Повільно  рухаючись  під  вагою  своєї  ноші,  Бен із ненавистю блиснув очима на
Гаррі,  та  не  промовив  ані  слова.  Бен із Томом зсунули двоє крісел у самому
центрі  кімнати  й  обережно поставили на них телевізор - так, щоб шнур діставав
до розетки.
Коли Бен нахилився, щоб увімкнути телевізор, Гаррі нахабно почав вимагати:
-  Розбудіть  дівчину.  Якщо  по  телевізору  скажуть щось важливе, вона повинна
почути це сама. Я не хочу брати на себе жодної відповідальності за неї.
Елен із обуренням вигукнула:
- Гаррі, зараз же перестань!
Бен зірвався на ноги, у його очах горіла лють.
-  Я  не бажаю слухати вас більше, містер, - холодним тоном сказав він Куперу. -
Якщо  ви  лишаєтеся  тут,  то  будете  слухати мене. А я вам кажу, щоб ви лишили
дівчину  в  спокої.  їй  потрібен  відпочинок:  вона мало з розуму не зійшла від
цього  усього.  І  тепер їй треба добре виспатися, щоб усе забути. Тому ніхто не
посміє її навіть зачепити, поки я не дозволю.
Бен  уважно  поглянув  у вічі Гаррі, щоби переконатися, що той хоч на деякий час
заспокоївся  і  таки  замовкне. Тоді простяг руку до телевізора і увімкнув його.
Присутні  вигідно  посідали  перед  екраном, і на кілька секунд у кімнаті запала
мертва тиша - усі чекали, чи телевізор запрацює.
Чотири пари очей були прикуті до екрана. Почувся шум, тоді з’явилася смужка світла, яка повільно ширшала, закривши собою нарешті весь екран.
- Він працює, працює! - скрикнула Елен.
По  кімнаті  прокотилася  хвиля  збудженого шепотіння, проте телевізор нічого не
показував.  Не  було  ані  зображення,  ані  звуку. Лише матово світився екран і
лунав приглушений шум. Бен покрутив перемикачем програм.
Гаррі неспокійно підскочив на своєму місці.
- Треба підправити антену. Ми повинні щось зловити...
Бен  невпинно  крутив  регулятори.  На одній з програм він зловив нарешті звук і
підправив  зображення.  Картинка  стрибала.  Бен ще трохи поманіпулював і врешті
досяг очікуваного результату. На всьому екрані з’явилося обличчя коментатора: ішов випуск новин.
Присутні  напружено  замовкли  і  почали  вдивлятись  у  екран,  намагаючись  не
пропустити ані слова.
-   ...вважають   недостатньо   правдоподібною   теорію,   за   якою  нашестя  є
всього-на-всього наслідком масової істерії... - говорив ведучий.
-  Масової  істерії!..  -  пробурчав  Гаррі.  - Вони що - думають, що нам усе це
приснилося?!
- Замовкни! - гаркнув Бен. - Ми хочемо слухати, що вони скажуть далі.
-   ...влада   рекомендує  дотримуватися  надзвичайної  обережності  доти,  доки
ситуація  не  буде  взята під контроль. Усі повідомлення безпосередніх очевидців
подій  були  докладно  вивчені  й  задокументовані. Останки знищених агресорів у
даний  час  вивчаються  патологоанатомами.  Проте  ті досліди ускладнені поганим
станом  трупів.  У  містах  вжиті всі необхідні заходи безпеки, з комендантською
годиною  і  посиленим  патрулем  включно.  Громадянам рекомендується не покидати
своїх  будинків.  Ті,  хто  нехтує цим попередженням, наражають себе на серйозну
небезпеку  з боку озброєних людей, які у цій складній ситуації звичайно спочатку
стріляють,  а потім уже ставлять запитання. Сільські та окремо розмішені будинки
стають об’єктом інтенсивних лютих нападів. Сім’ї,  які  там  перебувають,  зараз  у стані особливої небезпеки. Спроби прориву з
оточення  повинні  робитися  лише  добре  озброєними  групами,  і,  якщо  є така
можливість,  на  автомобілі  чи  іншому транспортному засобі. Необхідно докладно
оцінити  ситуацію,  перш  ніж  наважитися  на таку спробу. Групи, які вирвалися,
повинні  прямувати  до найближчого міста. На головних транспортних артеріях, які
ведуть  у всі міста, організовано чергові пости для захисту біженців, де їм буде
надана  невідкладна  медична  допомога.  Поліція і озброєні патрулі національної
гвардії  у  даний час прочісують усі віддалені райони, проводячи рейди розшуку і
знешкодження агресорів. Вони намагаються евакуювати всі ізольовані сім’ї,  проте заходи порятунку людей ускладнюються темрявою і особливо незвичайністю
завдання.  Тому  не  варто  чекати  рятувальних  груп,  якщо  у  вас є хоч якась
можливість вибратися з оточення самостійно. Проте необхідно пам’ятати,  що  у  випадку  чисельної  переваги агресорів вам майже напевне загрожує
загибель,  якщо  ви  будете  залишатися  довший  час  в одному місці. Істоти, що
нападають,  цілком  ірраціональні  і  безумні. їх єдиним мотивом є жага людської
плоті.
Годину тому ми взяли інтерв’ю  у шерифа Конана Маккелана, який очолив відділ захисту населення округу. Шериф
розмовляв  із нашим кореспондентом через кілька хвилин після того, як ним і його
загоном  було знищено більше як два десятки агресорів. Зараз ми прокрутимо запис
цього інтерв’ю...
Зображення коментатора змінилося кадрами репортажу. На екрані з’явився  густий  ліс,  брудна  дорога,  промені  прожекторів,  що танцювали поміж
деревами,  і люди, які переходили з місця на місце і вдивлялися у пітьму. Все це
відбувалося  на тлі далеких пострілів. Потім камера показала сторожу, яка стояла
на  посту,  охороняючи цю невелику ділянку лісу. Здалеку знову долинули хаотичні
постріли.  Дехто  курив,  інші  пили  каву  з паперових горняток або розмовляли;
зібравшись  невеликими  групками.  Місце  дії  освітлювало велике вогнище. Потім
великим планом з’явився  шериф  Маккелан. який, викрикуючи команди, керував діями свого загону. В
той  же час він намагався відповідати на питання кореспондента, походжаючи перед
вогнищем, наскільки дозволяв шнур мікрофона, закріплений на його грудях.
Маккелан  був  масивним  кремезним  чоловіком, який звик командувати людьми. Він
був  у  цивільному,  проте в руках тримав велику гвинтівку з оптичним прицілом і
був оперезаний стрічкою патронів солідного калібру.
Протягом всього інтерв’ю  кілька  чоловік із його групи безперервно підтягали до вогнища трупи і кидали
їх  у вогонь. Тріскотіння вогнища, вигуки озброєних людей та інші звуки активної
діяльності  були  постійним тлом коментарів Маккелана. котрий сумлінно намагався
відповісти на всі питання.
-  Справи  не  такі вже й погані, - сказав Маккелан. - Хлопці добре справуються.
Ми щойно знищили на нашій ділянці ще дев’ятнадцять  тварюк;  трьох  останніх  виявили, коли вони намагались увірватися на
закинутий  склад  вугілля; там нікого не було, та вони гримали у двері, пробуючи
їх  висадити.  Напевно,  вони  думали,  що  там усередині переховуються люди. Ми
підкрались і перестріляли їх.
- У такому разі, яка ваша думка, шерифе, чи вдасться зупинити цих тварюк?
-  У  цьому  нема жодної проблеми, треба тільки встигнути, доки вони не порішили
всіх  людей,  котрі опинилися в оточенні. Та мої хлопці чудово дають собі раду з
ними.  У  нас жодних втрат, ніхто не поранений. Все, що треба - це стріляти їм в
голову.  Можете  всім  так  і  передати:  все,  що  необхідно  зробити, це добре
прицілитись  і  вистрілити  прямо  в  голову  або  збити  нападника  на  землю і
відрубати  йому  голову.  І  тоді  вони  вже  більше  не встануть. Після того їх
найкраще спалити.
- А що робити людині, яку оточили двоє чи троє отаких?!
-  Якщо у вас є добрий дрючок або смолоскип, то ви цілком зможете ними відбитися
або  підпалити  тварюк. Вони прекрасно горять - займаються, як провощений папір.
Та  найкраще  все-таки  стріляти  їм  у голову. Ви ж не захочете підійти занадто
близько,  якщо в цьому не буде необхідності, і ще таке: не треба чекати, доки ми
прийдемо  вам на допомогу. Бо якщо їх збереться занадто багато, вам кінець. їхня
сила  -  у їхній кількості. Ми, зрозуміло, робимо все, що у наших силах, проте у
нас  не  так  вже  й  багато людей, а ми повинні ще сьогодні прочесати величезну
площу.
- Як ви вважаєте, чи вдасться вам найближчим часом взяти ситуацію під контроль?
-  Я  думаю - так, у всякому разі - в нашому окрузі. Ми вже навчились боротися з
ними.  Решта  -  питання часу. Ми не знаємо, правда, скільки їх ще залишилось...
зате  ми  точно  знаємо,  що якщо вони нам зустрінуться, ми без особливих зусиль
зможемо  їх  повинищувати. Так що це вже тепер питання часу. Вони фізично слабі,
але  їх  до  біса  багато, і все ж я радив би всім мешканцям округу не чекати на
рятувальні  команди.  Ліпше  озброїтися  до зубів, зібратися групою і спробувати
пробитися  до  найближчого пункту невідкладної допомоги - це найкращий вихід. Та
якщо  ви  самі, то вам лишається лише спокійно сидіти і чекати нашої допомоги, і
ми зробимо все можливе, щоб добратися до вас швидше, аніж вони.
- То хто ж вони такі - ці тварюки? Як по-вашому, хто вони?
-  Вони...  Це  мерці.  Просто мертві люди. І більш нічого. А от що примусило їх
воскреснути і діяти таким чином - одному Богові відомо.
На екрані знову з’явився  диктор  і  почав  говорити  сухим голосом без жодних інтонацій - мертвим
металевим голосом:
- Ви щойно чули інтерв’ю  з  шерифом  Макелланом  із  відділу  захисту  населення  округу.  Ви дивитеся
передачі  резервного  телецентру служби інформації Управління цівільної оборони.
Ми  передаємо наші повідомлення цілодобово на початку кожної години. Доки триває
нещастя,  не  покидайте своїх будинків. Усі двері й вікна повинні бути закритими
і замкненими. За жодних обставин...
Бен простяг руку і вимкнув телевізор.
- Нащо ви його вимкнули? - спитав Том. 
Бен знизав плечима.
-  Диктор  сказав, що повідомлення передаються лише на початку кожної години. Ми
вже  почули все, що нам необхідно знати. А тепер ми повинні спробувати вибратися
звідси.
Елен погодилася:
-  Вони  ж  сказали,  що  у пунктах допомоги є лікарі і медикаменти... Якщо б ми
вибралися звідси, то вони, напевно, допомогли б моїй дочці.
Гаррі презирливо засміявся.
-  Ну, а як ми. по-твоєму, звідси виберемося? Серед нас хвора дитина, жінка, яка
цілком втратила голову, а навколо все так і кишить цими тварюками.
-  Найближче  місто  -  Віллард, - сказав Том, не звертаючи уваги на заперечення
Гаррі.  -  Там напевне є пункт невідкладної допомоги. Це близько сімнадцяти миль
звідси.
- Так ти тутешній? - збуджено спитав Бен - Ти знаєш цей район?
-  Звичайно,  -  всміхнувся  Том. - Ми з Джуді якраз ішли купатися. І тут почули
новини  по  її  кишеньковому радіо і вирішили зайти сюди, щоб розвідати докладно
про  все.  Та  тут  ми  знайшли мертву жінку, злякалися і сховалися у підвалі. А
незабаром з’явився  Гаррі  з дружиною і дитиною. Я спочатку боявся, та потім відкрив двері і
пустив їх у підвал.
-  Ну,  добре, я думаю, ми повинні тут тихо сидіти і чекати рятівників, - сказав
Гаррі.  -  Той  хлопець  по  телевізору  недаремно говорив, що якщо нас мало, то
немає  жодних  шансів  на  успіх.  Ми ж не можемо плестися пішки сімнадцять миль
попри цілу орду тварюк...
-  Ми  не  мусимо іти пішки, - відповів Бен. - Моя вантажівка стоїть перед самим
будинком.
Це  примусило  Гаррі  замовкнути.  Усі  решта  теж  притихли, і в кімнаті запала
мертва тиша, доки думка про вантажівку дійшла до свідомості кожного.
- Проте у мене майже нема бензину. - додав Бен. - Правда, на подвір’ї коло гаража є пара бензоколонок, та вони обидві закриті.
-  Ключ  повинен  бути  десь  тут, - впевнено сказав Том. - Там у підвалі висить
велике кільце з ключами. Я піду подивлюся.
У  пориві  ентузіазму,  окрилений  думкою  про  близький  порятунок,  він рвучко
кинувся до дверей у підвал і трьома скоками збіг униз довгими сходами.
Бен обернувся до Гаррі.
- Там що внизу - підвал для овочів? - спитав він.
- Так, а що?
-  Нам  потрібно  буде  багато  скляних слоїків. Ми зробимо запальну рідину, щоб
відлякати   цих   тварюк...   Потім  проберемося  до  бензоколонки  і  заправимо
вантажівку.
-  Тобто,  нам  потрібна  нафта,  -  зробив висновок Гаррі. - Я, здається, бачив
каністру внизу.
-  Я  і  Джуді можемо допомогти. - відгукнулася Елен. - Ми порвемо простирала на
шмати,  -  потім додала, притишивши голос: - На жаль, Барбара поки що, очевидно,
не зможе нам допомагати...
- Звідки ви знаєте її ім’я? - вражено запитав Бен,
-  Вона  пробурмотіла  його  уві сні. їй, здається, снилося щось про брата, який
весь  час  говорив: “Барбаро, ти боїшся?..” Напевно, це сталося перед самою його
загибеллю...
Раптом почувся шум. і з підвальних дверей вискочив Том.
-  Ось!  Ключі! - радісно випалив він. - Ті, що від колонок, помічені стрічкою -
на  ній  є  напис... Я поговорив із Джуді. Вона теж за те, щоб спробувати утекти
звідси.
-  Добре,  - сказав Бен, - значить, більше нас ніщо не стримує. Та кожен, у кого
є  якісь  сумніви,  хай  краще  вирішить  вже тепер. Якщо це дійсно той ключ, то
можна  вважати, що ми вже наполовину вибралися. Проте все одно треба взяти лом -
а  раптом  ключ  не  підійде.  Лом, крім того, буде зброєю для того, хто піде зі
мною.
-  Я  піду,  -  зголосився  Том.  -  Удвох ми напевне зможемо пробитися. А жінки
можуть  лишитися  у підвалі та зайнятися поки що дитиною. Нам же потрібні будуть
носилки для Карен; то нехай Елен та Джуді займуться ними..
Бен  обернувся  до  Гаррі  й  заговорив  твердим командним голосом, вимовляючи з
притиском кожне слово.
-  Гаррі,  ти  спочатку  повинен  чергувати  на другому поверсі й прикривати наш
відхід  до  вантажівки  пляшками  із  запалювальною  сумішшю.  Після того, як ми
розбарикадуємо  вхідні  двері,  ці  тварюки  легко  можуть пробратися у будинок.
Проте  двері  повинні бути весь час відчиненими, щоб я і Том могли швидко ввійти
назад,  коли  ми  приїдемо  із  заправки.  Тому,  як тільки ми сядемо у машину і
рушимо,  ти  одразу  спустишся  вниз  і  будеш  охороняти  ці  двері  й  у  разі
необхідності  відлякувати тварюк вогнем. Коли ми повернемося, ти повинен негайно
відкрити  двері  та  впустити  нас, бо за нами, можливо, буде гнатися ціла зграя
тих  виродків.  Як тільки ми знову опинимося у будинку, ми тут же якомога швидше
забарикадуємо  двері.  Якщо  ж  ми не повернемося, ти побачиш все згори і зможеш
сам  забити  двері,  а  потім  спуститися  у  підвал, де ви будете тихо сидіти і
очікувати рятувального загону, як ти й хетів.
Дивлячись на Бена, Гаррі сказав:
-  Тоді  мені  потрібна  гвинтівка. Мені вона принесе більше користі. У тебе все
одно не буде часу, щоб зупинятися і цілитися.
Бен обірвав його:
-  Чорта  з  два!  Це  моя гвинтівка! і ніхто інший до неї не доторкнеться. Я її
знайшов, і тому вона моя.
Гаррі криво всміхнувся:
- А звідки відомо, що ви з Томом не змиєтеся, заправивши вантажівку?
Бен пронизав його нищівним поглядом, намагаючись стримати накипілу лють.
-  Це  той  ризик,  на  який вам доведеться піти, - крижаним тоном сказав він. -
Якщо  ми  змиємось,  у  вас  залишиться ще ваш проклятий підвал, про який ти тут
стільки кричав.
-  Ми  всі  загинемо,  якщо  не  допомагатимемо  один одному, - благальним тоном
сказала Елен.
Бен  кинув  на  неї  оцінюючий  погляд  і  подумав, що вона зовсім не боягуз, на
відміну  від свого чоловіка. Йому хотілося, щоб саме вона, а не Гаррі. охороняла
вхідні двері, якщо б тільки не йшлося про фізичну силу.
Бен голосно звернувся до всіх присутніх:
-  Пора братися за діло. Цих тварюк стає навколо все більше з кожною хвилиною. А
ми  ще багато чого мусимо встигнути, якщо хочемо вирватися звідси. Якщо все піде
добре,  то  через  годину-другу  ми  вже  будемо  приймати  гарячий душ у готелі
Вілларда.
Ніхто не засміявся.
Усі розійшлись, і кожен почав виконувати своє завдання.
Бен  знову  увімкнув  радіо.  Воно  продовжувало  повторювати записане на плівку
оголошення.  Було  десь  пів на дванадцяту. Залишалося півгодини до півночі й до
початку чергової передачі аварійного телецентру.
Бен  розраховував,  що  це  буде десь у середині їхньої підготовки. Вони зможуть
переглянути передачу, і. можливо, там сповістять ще якусь корисну інформацію.
А поки що їм залишалося добросовісно працювати і... надіятися.


РОЗДІЛ СЬОМИЙ

Елен  і  Гаррі  Купер  спустилися  у підвал і побачили Джуді, яка чергувала коло
хворої   дівчини.   Карен   неспокійно  металася  на  верстаку,  весь  час  тихо
постогнуючи; вона марила.
-  Вона  не  кликала  мене?  -  з  тривогою  спитала  Елен.  - Вона взагалі щось
говорила?
Гаррі нахилився і краще вкрив дочку.
- Вона весь час стогнала і плакала, - сказала Джуді. 
Її обличчя виражало тривогу і хвилювання за дівчинку.
-  Бідне  дитятко!  -  зітхнула  Елен,  попробувавши  рукою  мокре  чоло  дочки.
Температура піднімалася.
-  Зроби  ще  один вологий компрес, - сказав Гаррі, - доки я буду робити ноші. А
ти.  Джуді,  візьми  он  ту коробку з порожніми слоїками і віднеси їх на гору, і
нехай Том спуститься сюди за нафтою. Нам треба приготувати запалювальну суміш.
Гаррі  простежив,  як  Джуді  піднімається  зі своєю ношею сходами, ніби вона не
могла зробити цього як слід, коли б він не слідкував за нею.
-  Нам  дуже  поталанить,  якщо  у  них  дійсно  все  вигорить,  -  сказав  він,
звертаючись  до  Елен.  - Та навіть десятеро мужчин не змогли би пробитися через
таке оточення.
Елен.  котра  якраз  прикладала  компрес  до чола Карен, підвела голову і мовчки
подивилася  на  Гаррі. Вона не мала аргументів, щоби розвіяти його погані думки.
Вона  лише  тихо  тремтіла.  Дивлячись на перекривлене мукою палаюче личко своєї
дочки, Елен затримала подих, боячись навіть сподіватися, що їм усе вдасться.
- Допоможи нам. Боже! Господи, помагай! - тихо шепотіла вона, важко зітхаючи.
Гаррі,  нахилившись  над  лавкою,  почав стукати молотком, намагаючись спорудити
щось подібне до нош.


РОЗДІЛ ВОСЬМИЙ

Барбара  прокинулася,  підвелася і тепер сиділа на своєму дивані коло каміну. На
її  обличчі  застиг відсутній вираз, неначе їй було все одно, що з нею станеться
далі.
У  куті  тої  кімнати,  що  колись  була їдальнею. Том і Джуді готували слоїки з
запалювальною  рідиною.  Джуді  ножицями  розрізала старе простирало на куски, а
Том  наповнював  слоїки  нафтою  з  каністри.  Потім  вони обоє почали змочувати
пальним  смужки  тканини  і  вставляли  ці  запали  у  дірки, які Том проробив у
покришках слоїків.
Гаррі увійшов в кімнату з похмурим обличчям і роздратовано спитав:
-  В  чому  справа?  У когось тут є голова на плечах чи ні? Та ж зараз почнеться
передача!
- Ще хвилин п’ять... - тихо відповів Том, глянувши на свій годинник.
- Ця чортова машинерія повинна ще прогрітися, - огризнувся Гаррі. 
Він  підійшов  до  телевізора й увімкнув його якраз у той момент, коли Бен почав
спускатися сходами.
-  Чорт  би  забрав цей телевізор, - пробурчав Гаррі. - Він буде прогріватися ще
сто років.
-  Добрий  вечір,  леді  й  джентльмени,  - нарешті пролунав голос диктора. - Ви
дивитесь  передачу  резервного  телецентру  служби інформації цивільної оборони.
Доки  триває  нещастя,  ми  передаємо наші регулярні повідомлення цілодобово, на
початку кожної години.
Хоча   це  й  здається  неправдоподібним,  та  останні  висновки  президентської
дослідної  групи,  що  працює  в  госпіталі  Уолтера  Ріда, підтверджують те. що
багато  хто  з  нас  уже  прийняв  як факт, не чекаючи на офіційне повідомлення:
армія  агресорів,  яка  окупувала  більшість східних і центральних районів нашої
країни, складається з мертвих людських істот.
Недавно  померлі знову повертаються до життя і починають пожирати людську плоть,
мертві  з  моргів,  госпіталів,  а  також  багато  з  тих, хто загинув уже в час
нинішнього   нещастя,   якимось   незрозумілим  чином  повернулися  до  життя  у
скаліченому,  неповноцінному  вигляді  і переслідують тепер єдину мету - вбивати
інших людей і пожирати їхню плоть.
Білий  Дім  і  представники  військової  влади  поки  що не розкривають можливих
причин   цього  неправдоподібного  явища,  проте  всі  гіпотези  стосовно  цього
сконцентровані  довкола  недавнього  невдалого  запуску  космічного  зонда в бік
Венери.  Цей  апарат,  як  ви  знаєте,  був запущений понад тиждень тому. Він не
досяг  своєї  мети.  Замість  того  він  повернувся  на  Землю і приніс зі собою
таємниче  випромінювання  високої  частоти.  Вчені  провідних лабораторій країни
вданий момент намагаються з’ясувати,  чи  могло  це  випромінювання  стати  причиною  тих  масових  убивств,
свідками  яких  ми  є.  Висловлюються найнеймовірніші гіпотези, а офіційна влада
утримується  від коментарів і пробує боротися з нещастям чисто силовими методами
-  організацією  рейдів-для  розшуку  і знищення агресорів. Наради в Пентагоні і
Білому  Домі  відбуваються  за  закритими  дверима,  а  всі цивільні і військові
спеціалісти після таких нарад відмовляються давати інтерв’ю і відповідати на будь-які питання.
Проте   останні  офіційні  повідомлення  з  Пентагону  також  підтверджують,  що
агресори  є  мертвими  людьми. Вони не є пришельцями з іншої планети, вони люди,
які  недавно  померли  тут.  на  Землі.  Проте  не всі з тих. хто помер останнім
часом,  воскресли. хоча в деяких областях країни, особливо на Сході і Середньому
Заході  це явище більш поширене, аніж в інших місцях. Тому Середній Захід зазнав
такого‘сильного  нападу.  Чому саме на Середньому Заході -[ така інтенсивна агресія, не
можуть  пояснити  навіть  і найбільш відпрацьовані теорії. Космічний зонд, як ви
пам’ятаєте, розбився в Атлантичному океані неподалік від східного узбережжя США.
Можливо,  ми  з  вами  ніколи  так  і  не довідаємося про справжні причини цього
жахливого феномена, свідками якого ми є.
Проте з’явилась  надія,  що  ситуація  буде,  врешті,  взята  під  контроль...  протягом
найближчих  днів  чи  тижнів.  Вже встановлено, що нападники можуть бути знищені
пострілом  чи  сильним ударом в голову. Вони також бояться вогню і добре горять.
Всі  ознаки  дозволяють  впізнавати  в них мертвих людей... за винятком того, що
вони  не  мертві  у  звичайному  розумінні цього слова. З невідомих нам до цього
часу причин їхній мозок введено в активний стан і підкорено нав’язливій ідеї канібалізму.
І  останнє:  кожен,  хто загинув від ран, завданих мертвими канібалами, може сам
потім  повернутися до життя, перетворившись у таку ж агресивну, бездумну істоту.
Хвороба,  збудниками  якої  є  ці тварюки, може передаватися через відкриті рани
або  ж  подряпини  і  проявлятися  через  кілька хвилин після смерті пораненого.
Кожен,  хто  помирає в час цього нещастя, повинен бути негайно четвертованим або
кремованим. Ці заходи слід вживати в обов’язковому  порядку  у  всіх випадках насильницької смерті ваших близьких. Якщо ви
самі  не  в  змозі зробити це, вам необхідно негайно звернутися до представників
влади,  щоби  вказані  дії  були  здійснені  замість  вас.  Особи,  які загинули
внаслідок  фізичного  контакту з агресорами, не є мертвими у звичному розумінні,
хоч  і  є мертвою плоттю. Вони надзвичайно небезпечні і загрожують усьому живому
на  планеті.  Повторюю:  вони  повинні  бути  негайно  спаленими чи позбавленими
голови...
Тремтіння пробігло тілом Гаррі і всі присутні у кімнаті поглянули на нього.
- Як була поранена ваша дитина? - запитав Бен.
-  Одна  з  тих  тварюк  вхопила її, коли ми від них утікали. Я не впевнений, та
мені здається, що вона вкусила Карен за руку.
У  мертвій мовчанці всі співчутливо глянули на Гаррі, в той же час усвідомлюючи,
якою загрозою буде для них Карен, якщо вона помре.
-  Нехай  краще  хтось  із вас з Елен буде весь час коло неї, - попередив Бен. -
Якщо вона не виборсається, то... - його голос обірвався.
Гаррі  закрив  обличчя  руками,  намагаючись змилитися з думкою про те. що йому,
можливо,  доведеться  зробити.  Усвідомлення  того,  що його дочка може померти,
сама по собі була важкою, проте тепер... Його знову пробрала дрож.
-  Вам  доведеться  сказати  Елен,  що вас чекає, - сказав Бен. - Інакше вона не
буде знати, що їй робити, якщо це станеться.
Передача закінчилась. Грюкнувши стільцем, Том підвівся.
- Треба починати збиратися, - промовив він. - Нам тут більше нічого робити.
Бен  перекинув  через  плече гвинтівку, нахилився і підібрав з підлоги молоток і
лом. Поглянувши на Гаррі, промовив:
-  Ти  повинен  розміститися  у  порожній кімнаті нагорі. Всі жінки залишаться у
підвалі.  Як  тільки ми з Томом відкриємо двері, ти почнеш кидати з вікна слоїки
з  нафтою.  Запалюй їх добре і переконайся, що вони загорілися, а тоді кидай всі
до  одного,  та не поціль у вантажівку. Якщо тобі вдасться підпалити парочку цих
тварюк  - тим ліпше. Коли ми почуємо твої кроки на сходах, ми з Томом вийдемо на
двір,  і  з  цього моменту ти повинен охороняти вхідні двері. У тебе є той кусок
труби?
- У мене є вила.
- От і добре...
Доки  Бен  інструктував  Гаррі, Том зробив собі величезний смолоскип, обгорнувши
тканиною ніжку столу і змочивши його нафтою.
Після  недовгих  вмовлянь  Джуді переконала Барбару встати з дивану і відвела її
до  дверей  у  підвал.  Проте  Том  почув  на  сходах  кроки лише одної людини і
обернувся.  Джуді  стояла,  дивлячись  на  нього  з-за  напіввідчинених дверей у
підвал і на її обличчі світилися біль і тривога.
Гаррі  вийшов  з  кімнати  зі  своїми  слоїками,  а  Том почав допомагати Бенові
розбирати укріплення коло вхідних дверей.
Джуді  мовчки  дивилась,  як вони взялися за цю роботу, і з її обличчя не сходив
вираз  тривоги.  Укріплення  треба  було  так  зняти,  щоби  тварюки  нічого  не
помітили. Том з Беном обережно віддирали одну за одною прибиті дошки.
Кожен  скрип цвяха загрожував привернути увагу істот, які причаїлися за дверима.
Тому доводилося постійно бути насторожі, щоби не пропустити можливу небезпеку.
Том  запалив  смолоскип,  передав  його  Бенові,  і  вони  стали напоготові коло
дверей, очікуючи, коли Гаррі почне кидати слоїки.
Бен  відслонив  фіранку  і  визирнув  назовні,  оцінюючи  ситуацію,  в якій вони
повинні були опинитися через декілька хвилин. На подвір’ї  під  дверима  виднілося  багато  нерухомих  фігур, готових до наступу. Кілька
мерців  стовбичили  коло  вантажівки,  що ускладнювало і без того важке завдання
Тома  і  Бена.  А  в  полі,  вздовж  усього  шляху,  який треба було подолати до
бензоколонки, стояли і чекали на поживу кілька ще огидніших канібалів.
Раптом  із  верхнього  поверху  почувся крик. Вікно розчахнулося і перший спалах
освітив подвір’я.
Бен  рвучко  відчинив  вхідні  двері  й  у  світлі нафтових спалахів побачив, як
тварюки,  видаючи  неприємний  свистячий хрип, почали повільно відступати назад,
закриваючи  руками свої нелюдські обличчя, щоби захистити їх від вогню. А зверху
один за одним летіли слоїки, розбиваючись з дзвоном об землю і язики полум’я  підскакували і освітлювали стару вантажівку і мерзенних тварюк, що стовбичили
навколо неї.
Декотрі з мерців загорілись і продовжували рухатися, вже охоплені полум’ям.  Їхня  прогнила плоть горіла з густим смородом. Напоєна трупним воском шкіра
на  згинах  кінцівок  голосно  тріскала.  Тварюки  падали, позбавлені можливості
рухатися,  але  продовжували  корчитися  і  хрипіти  на  землі доти, поки вже не
лишалося плоті, яка могла б рухатися...
Саморобні запалювальні бомби продовжували падати. Поле, що тяглося за подвір’ям,  тепер було освітлене тьмяним вогнем, тіні дерев і кущів тривожно здригалися
і змінювали свій колір з кожним спалахом на подвір’ї.
Тем  і  Бен стояли на ґанку, спостерігаючи, як мертві тварюки горять і відходять
геть:  вони  тримали  напоготові  свою  зброю  на  випадок, коли хтось із мерців
вирішить  атакувати  їх до того, як вони будуть готовими здійснити свій ривок до
машини.
-  Це все, Бен, біжіть! - прокричав зверху Гаррі, грюкнув дверима кімнати і збіг
униз сходами.
Не  встигло  ще  затихнути відлуння його голосу, як Том і Бен вискочили надвір і
рвонули  до  вантажівки  попри палаючі калюжі нафти і зловісні фігури, декотрі з
яких  почали  знову  наближатися,  немов  їхній  тваринний страх відступив перед
жагою живої плоті.
Том  ударив  одного  з  нападників  ломом  і  збив  його  з  ніг,  проте тварюка
продовжувала  чіплятись  за  нього,  звиваючись  і  хриплячи на землі. Бен ткнув
мерця в обличчя смолоскипом, той спалахнув яскравим полум’ям і почав здихати, обхопивши голову руками.
Гаррі  підбіг до вхідних дверей, та було вже занадто пізно, щоби зупинити Джуді,
яка кинулася до виходу.
- Я йду з вами, - прокричала дівчина, коли Гаррі спробував перехопити її. 
Дівчина  вирвалась  і  кинулася назовні, зупинившись на мить на ґанку коли Гаррі
грюкнув за її спиною вхідними дверима.
Двоє  упирів  відразу  повернулись у її бік і почали повільно наближатися. Джуді
не  могла  повернутись  у  будинок,  шлях  до вантажівки також був відрізаним. і
Джуді  закричала  і  Бен  обернувся.  Він  помітив її в той момент, коли Том уже
вскочив  на  сидіння водія. Одна з тварюк встигла вчепитися за нього, але Томові
сильним ударом ноги в груди нападника вдалося визволитися.
Бен  розвернувся  і  кинувся  до  двох  мерців, які майже впритул наблизилися до
Джуді.  Він  з  усіх сил розмахнувся і приклад вінчестера впав на голови тварюк.
Залунав  жахливий  тріск  кісток,  від  якого кров стигла в жилах. Бен збив обох
зомбі  на  землю  і  двома могутніми ударами розніс їхні мертві черепи. Вхопивши
перелякану  дівчину і заштовхавши п в кабіну вантажівки, він махнув рукою Тому і
вже  на  ходу скочив на праве сидіння. Машина різко рвонула вперед і на повороті
при  виїзді  на  дорогу,  що вела до старого гаража, сильно перехилилася. Кілька
тварюк,   що   причепилися   було  до  вантажівки  і  люто  гримали  по  кабіні,
відірвалися.  Ще  одного  мертвяка  підпалив  Бен  своїм  смолоскипом, проте той
продовжував  лізти  у  кабіну,  наповнюючи її їдким димом і важким смородом. Бен
сильним  ударом  зіпнув тварюку з підніжки і зомбі, упавши на дорогу, був тут же
розчавлений заднім колесом.
Відірвавшись  від  переслідувачів.  Том  погнав  машину через поле напростець, а
мерці,  похитуючись,  повільно продовжували вперто рухатися за вантажівкою. Коли
вона  загальмувала  коло  бензоколонки  і  Бен  з  Томом вискочили з машини, вже
більше  десятка  тварюк  оточувало  їх  з  усів  боків,  а  окремі групи хижаків
наближалися  до  машини  з іншого боку поля. Том почав марудитися з ключами коло
закритої  на висячий замок колонки, але Бен нетерпляче відштовхнув його і швидко
прицілившись,  одним  пострілом  розніс  замок  на  шматки.  Проте  куля пробила
бензопровід, бризнуло пальне.
Широко  розкритими  очима  Джуді спостерігала крізь вітрове скло за спиною Тома,
звідки  продовжували  насуватися  зловісні  мерці.  Декотрі  були вже менш як за
тридцять ярдів.
Тугий  струмінь  бензину  продовжував  бити  з  пробоїни,  поки  Том відчайдушно
пробував  вставити  шланг  у горловину баку. І раптом смолоскип випав з його рук
на просочену пальним землю. Сліпучі язики полум’я   з  голосним  гулом  зметнулися  вгору  і  одразу  ж  вогонь  перекинувся  на
вантажівку.
Заднє  крило і частина борту загорілися. Бен краєчком ока помітив це в той самий
момент,  коли  взяв  на  приціл найближчого мерця. Жахлива тварюка впала, та вже
через  секунду  знову  піднялася,  хоча  в  її  грудях,  трохи  нижче шиї, зяяла
величезна діра.
Озвірілі   від   близькості   людей  канібали  з  голосним  хрипом  наближалися,
загрібаючи   водянисто-розпухлими,   блискучими  від  зеленавого  трупного  гною
руками.
Том, заціпенілий від несподіванки, дивився, як язики полум’я  лижуть  вантажівку, підіймаючись усе вище Бен теж з жахом глянув на машину, і
раптом Том вскочив у охоплену полум’ям  кабіну, пригнувся до керма, завів мотор. Бен з криком кинувся до автомобіля,
але  той  уже  різко  зірвався  з  місця і помчав через поле, що кишіло мерцями,
збивши  по  дорозі  кількох  з  них.  Том  хотів відвести вантажівку чимдалі від
бензоколонки,  щоби  відвернути  неминучий  вибух  закопаної  в землю цистерни з
пальним.
Бен  дико  закричав  йому  вслід, та безрезультатно: палаюча машина продовжувала
летіти  геть  із  Томом  і Джуді у кабіні. Дівчина, втративши від жаху дар мови,
мовчки   сиділа   поруч   із   Томом   на  димлячому  сидінні,  міцно  до  нього
притиснувшись.
Тварюки   вже  були  зовсім  поруч.  Бен  відчайдушно  відбивався  гвинтівкою  і
смолоскипом.  З  жахом  усвідомивши, що він уже нічим не може допомогти Томові і
Джуді, Бен також зрозумів, що тепер він сам повинен пробиватися до будинку.
Після   недовгої  боротьби  Бенові  вдалося  підпалити  двох  упирів,  які  його
атакували,  і  прикладом  збити  третього.  Він  побіг  через  поле,  розмахуючи
смолоскипом  та  гвинтівкою,  і  щомиті  обертаючись  на всі боки, щоби на нього
несподівано  не  напали  ззаду.  Пекельний  сморід  зомбі,  яких  зібрався цілий
натовп,  ставав  просто  нестерпним  в  міру  того, як вони наближалися до Бена,
бажаючи схопити його і розірвати на куски.
Зсередини  будинку  Гаррі  не  міг  зрозуміти,  що  ж діється, хоча він весь час
метався  від  дверей  до  вікна  і.  примруживши  очі, вдивлявся у темряву через
щілини  в  дошках. На його думку, спроба втечі зазнала цілковитої поразки; а раз
так, то йому хотілося якнайшвидше забити двері і втікати у підвал.
Гаррі  бачив,  як  загорілася  вантажівка, і як Том повів її геть. Що ж до Бена,
то,  на  думку  Гаррі,  тварюки  вже давно його здолали. Гаррі підбіг до другого
вікна.
Вантажівка, майже повністю охоплена полум’ям,  швидко  віддалялася  від  будинку в напрямку невеликого пагорба за дорогою.
Зловісним  сяйвом  вона освітлювала собі шлях, дико підстрибуючи і розгойдуючись
в  темному  полі.  Раптом  машина загальмувала. Гаррі побачив, як Том вискочив з
кабіни  і,  оббігши навколо, почав допомагати Джуді вибратися з машини, і раптом
пролунав  оглушливий вибух. Покалічений корпус вантажівки підкинуло, і він зразу
ж  щез у сліпучій вогняній кулі. Важкий гуркіт розірвав тишу ночі і луною обвалу
застогнав у кронах дерев.
Бен підвів голову і здригнувся, зрозумівши, що сталося. Полум’я  автомобіля освітило йому дорогу і дозволило ще на десять ярдів наблизитися до
будинку. Сильними ударами прикладу і смолоскипа Бен відбивався від тварюк.
Кілька  мерців  були  вже  біля  вхідних  дверей.  Вони  пробували  ввірватися з
будинок.  Гаррі  був смертельно наляканий. Врешті, забувши про все на світі, він
кинувся до входу у підвал.
Проте  Бенові  вже  вдалося  пробитися  до  ґанку,  і він відчайдушно загримав у
вхідні  двері.  Різко  обернувшись,  він  ударом  ноги  збив найближчу тварюку з
ґанку,  потім  сильно  вдарив плечем у двері. Вони з тріском розчахнулися, і Бен
ввірвався якраз вчасно, щоби встигнути схопити Купера коло дверей у підвал.
Проте  у  нього  в  цей  момент  не було часу, щоби відплатити Гаррі. Треба було
негайно  забити  вхідні  двері. Зловивши на собі запобігливий переляканий погляд
Купера.  Бен презирливо сплюнув, і вони обоє взялися за роботу. Гаррі з усіх сил
намагався  продемонструвати свою активність, неначе надіявся зберегти хоч рештки
поваги  з  боку  Бена.  Нарешті їм вдалося забити двері. На якийсь час дім знову
став надійним сховком.
Вони  обернулись  один до одного, і Бен подивився Гаррі просто в очі. Той дрібно
тремтів  від страху. По його обличчі струменів холодний піт. Вони обоє знали, що
зараз має статися.
Важкий  кулак  знайшов  Гаррі, незважаючи на те, що він намагався відвернутися і
відсмикнути  голову.  Купер задкував, доки Бен, наносячи удари, не загнав його в
кут.  Гаррі  злякано  притиснувся  до стіни і втягнув голову в плечі. Бен уважно
подивився  йому  в очі ще раз, а тоді заговорив, ніби випльовуючи слова просто в
обличчя; при кожному слові він сильно бив Гаррі головою об стіну:
-  Ти...  паскудний  недолюдку!..  Якщо ще раз... ти зробиш... щось подібне... я
витягну... тебе на вулицю і... згодую тим... тварюкам!
Бен  останній  раз  гримнув  Гаррі  об  стіну.  Той  почав сповзати вниз і через
секунду  повалився  на  підлогу.  Лице його було суцільним синяком, з носа текла
густа кров. Бен повільно наблизився до дверей підвалу.
- Виходьте!.. Це ми... Все закінчилося... Том і Джуді загинули.
Потім  він  обернувся  і  пішов до вікна в іншому кінці кімнати. Визирнувши, він
побачив,  що  тварюки підходять все ближче до будинку і здригнувся від безсилого
гніву й відрази.
Хіба одному Богові відомо, що їм лишалося тепер робити...


РОЗДІЛ ДЕВ’ЯТИЙ

Коло  півночі  шериф  Макеллан  і  його  люди  розбили  табір, у якому збиралися
переночувати.  Вони  були  на  марші,  поки  не  сіло  сонце.  Тоді, за командою
Макеллана,  організували  привал просто у відкритому полі, де наближення кожного
ворога  можна  було  легко  виявити,  бо навколо не було жодних заростів, у яких
можна  було  б  замаскуватися.  Рятувальний  загін  виставив  вартових по всьому
периметру табору.
Макеллану  доводилося  весь  час  то  підганяти,  то пригальмовувати людей, щоби
підтримувати  порядок і рівномірний рух усього загону. Вони прочісували сільські
райони,  просуваючись  ланцюгом,  у пошуках тих, хто потребував допомоги. Запала
ніч  І  унеможливила дальші пошуки. Лише тоді шериф неохоче віддав наказ розбити
табір  і взявся керувати його організацією, стежачи за дотриманням усіх можливих
і неможливих заходів безпеки.
Люди  були  вимучені.  Проте  тепло  вогнищ  і  гарячої  кави відновили бадьорий
настрій. А після півночі до табору під’їхав  фургон, навантажений готовими обідами, щоб люди не лягли спати на порожній
шлунок.
Червоним  олівцем  Макеллан  відзначив  на  карті  точку, у якій вони перебували
зараз.  Ще  далі  на  північ лежали розкидані самотні ферми і два хутори, жителі
яких були ізольованими і тому особливо потребували допомоги.
Макеллановий  сектор  був  особливо  складним.  На додачу до звичайної кількості
недавно  померлих  з  лікарень,  моргів  і  будинків,  де повинні були відбутися
похорони,  тут  розбився  автобус  з людьми: шофер, наляканий кількома зомбі, що
несподівано з’явилися  на  дорозі,  не справився з керуванням і автобус не вписався у поворот,
пробив огорожу і скотився з високого насипу, перевернувшись не менше п’яти  разів.  Всі, хто був усередині, повинні були неминуче загинути. Проте, коли
Макеллан  зі своїм загоном знайшов автобус, він виявився порожнім, і лише кілька
тварюк  безцільно бродили навколо; їх тут же пристрілили і спалили. Один із них,
з  грудей  якого  стирчало з десяток зламаних ребер, був у формі водія автобуса.
Тому  Макеллан  міг  з  цілковитою впевненістю сказати, що саме сталося з іншими
пасажирами.  Його  люди задовго до офіційного оголошення зрозуміли, що нападники
-  звичайні мерці, і що кожен, хто помер, може стати такою ж істотою, і хоча всі
рятівники  мали при собі ножі і мачете, вони намагались уникати прямих сутичок з
канібалами,  а  стріляли  по них здалеку, щоб уникнути ран і можливого зараження
шляхом фізичного контакту. Потім за допомогою гаків для м’яса  вони  стягали  вбитих  зомбі  в одну купу, поливали бензином і підпалювали.
Кожен,  хто  доторкувався  до  гаків  чи  інших предметів, які були у контакті з
тварюками,  повинен  був  добре  вимити  руки спочатку водою з великою кількістю
мила,  а  потім  чистим спиртом. Ніхто не знав, чи ці заходи були ефективними, в
усякому  разі,  вони  здавалися  такими.  Та ніхто й не зміг би придумати нічого
кращого.  Проте  у  загоні  не  було  за вісім годин “роботи” ані поранених, ані
загиблих.
У той момент, коли шериф ляпнув себе по чолі, щоби вбити нав’язливого  комара,  на  його  складний  столик упала важка тінь. Він підняв очі і
побачив свого помічника Джорджа Гендерсона.
-  Всі  вартові  на  своїх  постах,  -  усміхнувся  Джордж. - Я змусив їх випити
сильної кави, щоби не заснули,
- Я хочу, щоби пів п’ятої завтра всі вже були на ногах.
- Коли?!
- Пів до п’ятої.  На  світанкові  ми  мусимо  рухатися  далі.  Кожна  хвилина,  яку  ми тут
просиджуємо, може комусь коштувати життя.
- Скільки ти намітив на завтра?
Макеллан присунув до нього карту.
-  Останнім  будинком  на  ймовірному  шляху була стара ферма Міллерів, де місіс
Міллер - якщо вона ще жива - живе зі своїм одинадцятирічним внуком Джиммі.
-  Треба б відразу послати туди окремий патруль, - сказав Джордж. - Я знаю місіс
Міллер. Вона напевно цілком безпомічна. Вони з внуком там цілком самотні.
-  Ми  прибудемо туди до полудня, - впевнене відповів Макеллан. - І якщо зони ще
живі, все буде гаразд.
-  Піду,  наллю  собі  кави,  -  відповів Джордж, - а потім розбуджу другу зміну
варти.


РОЗДІЛ ДЕСЯТИЙ

Незважаючи  на  величезну силу вибуху, вантажівка одразу перестала горіти. Після
того,  як  пари  бензину  перетворились  у  смертоносний  вогняний стовп, у баці
лишилося  вже  зовсім  небагато  пального,  і  коли воно закінчилося, поживи для
полум’я  в  машині  вже  майже  не  було:  лише  обшивка  сидінь і двоє людських тіл -
всередині і біля кабіни.
Метал  з  обвугленою  і  здутою  фарбою  швидко  остигав на прохолодному нічному
повітрі.
Зомбі  почали  наближатися  -  спочатку  повільно  і  обережно, - тісним кільцем
збираючись навколо вантажівки. Запах горілого м’яса  з  непереможною  силою  вабив  їх  до  машини.  Проте  її розпечений корпус
спочатку  не  дозволяв тварюкам заволодіти жаданими ласощами, які були тепер вже
майже цілком доступними.
Коли  ж  метал остиг, а дим і смерть перестали клубочитися над обгорілим остовом
автомашини, хижі тварюки, мов яструби, накинулися на здобич.
Та  Том і Джуді вже не могли відчути, як їхні ноги і руки відривають від мертвих
тіл.  Вони  не могли чути, як з хрустом ламаються хрящі, рвуться сухожилля, коли
їхні  кінцівки викручують і розламують у суглобах. Вони не могли закричати, коли
зомбі  виривали  з їхніх тіл серця і легені, а зяючі провалля почорнілих мертвих
ротів, що сочилися смердючим гнійним слизом, висмоктували їхні очі й мозок.
Тварюки  незграбно  билися  поміж  собою за ще теплі людські органи. Заволодівши
здобиччю,  вони  відразу  відходили  набік  і кожен на самоті схилявся над своїм
куском,  з  цямканням  і  утробним  стогоном пожираючи те. що вдалося відхопити.
Вони  нагадували  собак,  котрі  з гарчанням несуть свою кістку геть у кут, щоби
там  довго  гризти  і обгризати її. доки інші тварини стоять навколо і заздрісно
дивляться голодними очима.
Декотрі  з  упирів  у пошуках вигідного місця для трапези - де їм не довелось би
захищати  свою  здобич від інших. - знайшли прихисток на затемненому лужку перед
будинком, заховавшись у тіні високих старих дерев.
Звідти  вони  жадібно  позирали  у бік будинку і терпляче чекали, пожираючи свою
жахливу  здобич.  Хрускіт  мертвих  щелеп,  які  розривали  закривавлену людську
плоть,   наповнював   нічне  повітря.  У  самих  напіврозкладених  мерців  щойно
проковтнута  їжа  тут же випадала через діри у прогнилих шлунках, і вони жадібно
накидалися  на  новий  кусок.  А  сюрчання  цвіркунів  лунало  в нічній темряві,
зливаючись  із  важким,  хрипким подихом мертвих легень, який майже заглушав усі
інші звуки.


РОЗДІЛ ОДИНАДЦЯТИЙ

У  будинку  панувала  атмосфера  відчаю  і приреченості. Барбара знову сиділа на
дивані,  її  бездумний  погляд впирався у якусь невидиму точку. Гаррі з похмурим
виглядом  вмостився  у  кріслі-гойдалці в куті кімнати. Його обличчя розпухло, а
до  лівого  ока.  яке  стало  суцільним  синцем  і  навіть  не відкривалося, він
прикладав  загорнутий  у  шмату  лід  з  холодильника.  Друге  око  Гаррі, немов
вартовий  на  посту,  безперервно  стежило  за  Беном  який  нервово крокував по
кімнаті, вліво-вправо, вліво-вправо...
Бен  методично  перевіряв  укріплення.  Після  провалу  спроби  вирватися з цієї
пастки  на  вантажівці  він перебував у стані повної безнадії. Бен відчував себе
таким же безпорадним, як і всі решта, що разом з ним були ув’язнені  у  цьому похмурому будинку. Він не міг знайти жодного виходу з трагічної
ситуації.  В  той  же  час  він розумів, що, лишаючись тут, вони підписують собі
смертний вирок.
Раптом з боку підвалу залунали кроки, і до кімнати ввійшла Елен.
-  Вже  за  десять  третя,  - сказала вона, не звертаючись ні до кого зокрема. -
Через десять хвилин почнеться наступна передача.
-  Ви або Гаррі - хтось нехай спуститься вниз і продовжує доглядати свою дитину,
- порадив Бен.
-  Трохи  пізніше,  -  відповіла  Елен  після  довгої  паузи.  - Я хочу спочатку
подивитися новини.
Бен  глянув  на  неї,  збираючись  заперечити,  та  промовчав  - він був занадто
втомлений  і  пригнічений,  щоби  сперечатися.  Він  лише  хотів  надіятись,  що
дівчинка не помре, доки вони будуть дивитися телевізор.
Обернувшись  до присутніх спиною, Бен мовчки відслонив фіранку і визирнув надвір
через  вікно вхідних дверей. Раптом його очі розширилися від жаху і відрази, які
викликала у нього картина на подвір’ї.  В  тіні  дерев розмістився величезний натовп тварюк. Декотрі з них вийшли на
середину подвір’я  і були тепер до будинку набагато ближче, ніж раніше. Обсмалені останки зомбі,
знищених  під  час спроби втечі, лежали у траві темними купами. Чомусь ці істоти
не пожирали одне одного - вони надавали перевагу свіжому людському м’ясу.
От  і тепер багато з них допалися нарешті до жаданих ласощів. Волосся ворушилося
на голові Бена, коли він спостерігав жахливу сцену: скраю подвір’я  кілька  тварюк,  освітлених  місячним  сяйвом, пожирали те, що донедавна було
Томом  і  Джуді. Вони гризли і розривали на частини пошматовані останки людських
тіл.  Їхні  упирячі  зуби  впивались  у  мертві  долоні  і  плечі,  з  хлюпанням
розжовували  нутрощі,  які  ще  кривавили.  Бен  дивився як загіпнотизований, не
маючи сили відірвати погляд від цього жахливого видовища.
Нарешті   Бен   дозволив   собі  повільно  опуститися  в  глибоке  крісло  перед
телевізором,  мовчки  втупившись  у  каламутний екран. Він був цілком розбитим і
розгубленим,  але  напружено  обдумував ситуацію. У них не було більше нафти, не
було ніякого транспорту і закінчилися патрони.
Раптом залунав голосний тріск, а потім з’явилося зображення і звук.
- Доброго ранку, леді й джентльмени.
У більшості областей, з’явилися  перші  ознаки  того,  що  ситуація  незабаром,  можливо, буде взята під
контроль.  Цивільна  влада, що діє разом із національною гвардією, вже відновила
порядок  у  деяких  потерпілих  районах,  і хоча дія комендантської години ще не
припинена,  інтенсивність нападів на мешканців уже помітно спала. Органи охорони
правопорядку  передбачають  нормалізацію  обстановки  найближчим часом. Можливо,
протягом наступного тижня життя повністю ввійде у звичне русло.
Проте,  незважаючи  на  оптимістичні  новини,  влада  закликає  і  далі виявляти
підвищену  пильність  і  дотримуватися  всіх необхідних заходів безпеки. Поки що
ніхто  не може з певністю сказати, як довго мерці будуть продовжувати воскресати
і  які  були  насправді  причини  цього  незвичайного  явища.  Кожен  убитий  чи
поранений  при  нападі  мерців-канібалів є серйозною небезпекою для живих людей.
Ми  повинні продовжувати спалювати всі свіжі трупи або стинати їм голови. Доктор
Люїс Стенфорд з медичного управління округу у своєму інтерв’ю,  яке  він  дав сьогодні нашій телестудії, постійно наголошує, що це абсолютно
необхідно.
Зображення диктора щезло, і після короткої паузи на екрані з’явилися  перші  кадри  запису.  Доктор  Люїс  Стенфорд,  який  сидів  за великим
письмовим  столом,  відповідав на питання ведучого, в руці якого був мікрофон, а
на голові - навушники.
- Докторе, чи можете ви або ваші колеги хоч якось пояснити причини цього явища?
Доктор нервово завовтузився у кріслі і труснув головою.
- То що все-таки ви нам можете повідомити, докторе?
-  Ну,  я  відчуваю,  що  ми на правильному шляху. Ми робимо власне те, що добре
вміємо  робити...  тобто  намагаємося виявити біологічні причини цього явища. Ми
розглядаємо  те,  що  сталося  з  цими...  померлими... людьми, як хворобу, яка,
найімовірніше,  має  біологічне  походження,  іншими словами, вона швидше всього
спричинена  певними  мікробами чи вірусами, про які ми перед цим не знали, або ж
які  не  становили  небезпеки  доти,  поки  не  сталося  чогось, що збудило їхню
активність. Чи це якось пов’язане  з  космічним  зондом,  чи  ні,  ми  зможемо  констатувати лише тоді, коли
спочатку виділимо даний вірус чи мікроб.
-  Чи існує ймовірність того, що мікроорганізм, який спричинює цю хворобу, почне
розмножуватись  і  стане  переслідувати  нас  постійно?  Чи  ми  і надалі будемо
змушені кремувати останки наших близьких?
-  Я  не  знаю...  Проте,  можливо,  що  організми,  які  спричинили  це  явище,
виявляться  недовговічними  -  тобто  усі  вони вимруть протягом короткого часу.
Вони   можуть   виявитися   поколінням  мутантів,  які  не  мають  здатності  до
розмноження. Ми дуже надіємося, що так воно і станеться у нашому випадку.
Та  раптом  ззовні  пролунав оглушливий гуркіт і світло згасло. Екран телевізора
потемнів, і весь будинок затопила зловісна пітьма.
- У підвалі є запобіжники? - почулося питання Бена.
-  Це...  це  не  запобіжники, - затинаючись, мовив Гаррі. - Напевно, пошкоджена
лінія електропередач.
Бен  схопив  зі  столу  слоїчок  із  нафтою  і вихлюпнув її у камін, де догоряли
останні червоні вуглики. Полум’я  із  шумом  метнулося  догори  Він кинув у вогонь пачку старих газет, а потім,
розкривши навстіж двері до підвалу, почав обережно спускатися по сходах.
Гаррі вхопив Елен за руку, і, нахиливши до неї обличчя, зашепотів:
-  Елен,  мені потрібна рушниця. Тоді ми зможемо спуститися в підвал. Ти повинна
мені допомогти.
Він  відняв  від свого ока згорток із льодом, і у миготливому світлі каміну Елен
побачила на перекошеному від страху обличчі чоловіка величезне запухле садно.
-  Я  не  буду  допомагати тобі. Хіба ж тобі ще мало, - тихо прошепотіла вона. -
Він уб’є нас обох.
- Та він із глузду з’їхав!  - засперечався Гаррі, намагаючись говорити пошепки. - На його совісті уже
двоє загиблих; я повинен захопити гвинтівку...
Залунали кроки Бена, і Гаррі обірвав на півслові
-  Це  не  запобіжники,  - безнадійним тоном оголосив Бен, входячи до кімнати. -
Мені  довелося  пробиратись  навпомацки,  але  там, унизу, я знайшов кишеньковий
ліхтарик  Усі  запобіжники в порядку. Я лишив ліхтар на верхній сходинці, щоб ми
могли  присвітити  собі,  коли  будемо спускатися у підвал. А ви краще уже зараз
ідіть вниз і доглядайте свою доньку. Вона...
Раптом  із  кухні  долинув  дзвін  розбитої  шиби.  Потім  почувся шум, який усе
посилювався,  сильний натужний хрип і важкі хижі удари. Стіни будинку погрозливо
затряслися.  Мертві тварюки назовні перейшли у масовану атаку. Декотрі з них уже
пробралися  в  кабінет  і  тепер  із громовим гуркотом гримали у відчинені двері
кімнати.
Бен  моментально  кинувся  укріплювати  свої  барикади.  Молотком  і  ломом  він
відбивався  через  розбите  вікно від тварюк, намагаючись одночасно закріпити ті
дошки, які вже почали хитатися під напором нападників.
- Гаррі! Гаррі! Допоможи мені! - стиснувши зуби, проревів Бен. 
Його обличчя перекривила гримаса нелюдського напруження.
Купер  підбіг  до  Бена ззаду, та замість того, щоб йому допомогти, різким рухом
зірвав  гвинтівку  з  його  плеча. Наставивши дуло прямо на Бена, Гаррі повільно
задкував  до дверей підвалу. Бен кинувся було до нього, та одразу зупинився: він
не міг лишити напризволяще вікна, через які в будинок уже лізли тварюки.
-  Що  ти  робиш,  придурку!?  Та  вони  ось-ось увірвуться сюди! - перекрикуючи
диявольський шум, люто заревів Бен.
-  Тепер  подивимося,  хто кого пристрілить, - мстиво усміхнувся Гаррі, задкуючи
до  підвалу  і не перестаючи цілитися в живіт Бену. - Я йду вниз і беру зі собою
обох жінок, а ти можеш здихати тут, заразо!
Ігноруючи  слова  Гаррі,  Бен  усім  тілом наліг на вікно, намагаючись стримати,
дошки,  які  вже  почали подаватися. За вікном було щонайменше півдюжини мерців,
які сліпо лізли всередину, змітаючи на своєму шляху всі перепони.
Бен  дозволив  тварюкам  виламати  одну  з  найбільших  дощок,  яка була прибита
впоперек  найближчого  вікна  кімнати.  Коли  дошка  відлетіла, Бен підхопив її,
розвернувся  і  сильно  метнув  у  бік  Гаррі.  Вона влучила по прикладу, і дуло
відхилилося  вбік; постріл не зачепив Бена. Одним стрибком він догнав Гаррі коло
дверей і після короткої, проте запеклої боротьби вирвав зброю з тремтячих рук.
Заціпеніла від жаху Елен мовчки дивилася на свого чоловіка.
Дрібно  цокотячи зубами, Гаррі задкував до дверей у підвал, залишаючи на підлозі
блискучі сліди - з його штанів текло.
Бен  із  натугою  підняв  гвинтівку  і,  скривившись від огиди, вистрілив, Гаррі
скрикнув.  Велика  червона  пляма виступила на його сорочці й він почав повільно
осідати,  схопившись  обома  руками за груди. Він зробив кілька нетвердих кроків
до  сходів і судомно вчепився за перила, та його ослаблі ноги підкосилися, і він
упав головою вниз на кам’яні сходи.
У  наступну  мить  кілька  тварюк ввірвалися у кімнату через вікно, вчепившись у
шию  і волосся Елен, дряпаючи і впиваючись у неї своїми нігтями. Бен збив одного
з  мерців  прикладом  гвинтівки,  потім  прицілився  і  вистрілив  двом  прямо в
обличчя.  Визволившись,  Елен  із  криком  кинулася  до підвалу, проте по дорозі
спіткнулась  і  сторчма  скотилася сходами вниз. Вона закричала ще пронизливіше,
коли відчула, що упала на щось велике і м’яке.  Це  було  мертве тіло її чоловіка; долоня Елен стала мокрою і слизькою від
гарячої  крові. Потім із темряви хтось з тихим стогоном зробив крок їй назустріч
і сильно стиснув, руку вище ліктя.
- Карен?
Так,   це   була   Карен.  Та  вже  мертва.  Потьмянілі  очі  дівчинки  зловісно
поблискували у темряві. Вона відпустила зап’ястя свого батька, яке щойно тримала коло губів, обгризаючи ніжне м’ясо з внутрішнього боку його передпліччя.
Елен намагалася роздивитись її у пітьмі підвалу.
- Карен, дитинко!..
У  руках  мертвої  доньки  була  гостра  лопатка.  Не промовивши ані слова, вона
глибоко  ввігнала  її у груди своєї матері. Елен упала навзнак, пронизливо виючи
і  затискуючи  руками  рану, з якої бризкав сильний струмінь гарячої крові. А її
мертва  дочка  продовжувала  завдавати удари. Крики Елен, від яких кров стигла в
жилах,  змішалися  з  іншими  звуками  погрому і голосною луною заповнили старий
будинок.
Та  невдовзі  крики  втихли.  А  лопатка  продовжувала наносити удари, методично
пронизуючи  тіло  жінки, розрубуючи його на куски і шматуючи закривавлену плоть.
Коли інструмент випав нарешті з заляпаних кров’ю мертвих рук дівчинки, Карен, вишкіривши зуби, нахилилася над своєю матір’ю і глибоко занурила руки у її криваві рани.
А  зверху  Бен  продовжував  із усіх сил боротися, намагаючись вигнати тварюк із
будинку.
І  раптом  у істеричному пориві помсти Барбара з пронизливим зойком теж кинулася
в  атаку.  Вона  кинула  кріслом в одного з мерців, і той упав. Тоді дівчина, не
думаючи  про  наслідки,  осідлала  його  і  почала  бити  кулаками  в обличчя. У
наступну  мить  тварюка  міцно вхопила її за руки, і вони покотилися по підлозі,
стискаючи  одне  одного  у нерівній боротьбі. Легко зламавши опір Барбари, мрець
зімкнув  зуби  на  її шиї. Бен підскочив до них, і, наставивши дуло вінчестера в
обличчя  тварюці,  вистрілив.  Поштовх  випущеної упритул кулі відкинув мерця на
кілька  футів  назад,  гнила слизь і уламки роздроблених кісток бризнули Барбарі
прямо  в  обличчя.  Та  вона, вже повністю втративши розум, із криком скочила на
рівні ноги і, стікаючи кров’ю, кинулась в саму гущавину зомбі, які прорвалися через зламані вхідні двері.
Мерці  вхопили  Барбару  і потягли її на вулицю. Вона оглянулася і побачивши, що
все  більше  тварюк  вривається  у будинок, почала плювати в них і кусати мертві
смердючі  руки, що вчепилися за неї. Одним із нападників був її брат Джоні, який
вже   воскрес.  Його  зуби  були  вибиті,  обличчя  вкрите  струпом  засохлої  і
перемішаної  з  болотом  крові.  Зловісно  блискаючи  очима,  він  підбирався до
Барбари  все  ближче,  і  врешті  його  пальці  зімкнулися на горлі сестри. Вона
безумно  зареготала  і  зомліла.  Озвірілі тварюки тягли Барбару у нічну пітьму,
впиваючись на ходу зубами у м’які  частини  тіла,  а  деякі  з  хижаків уже ламали і викручували у суглобах її
кінцівки, намагаючись розірвати здобич на куски.
А  в  будинку  Бен  бився з мерцями, що його обступили. Та у кімнаті було вже як
мінімум  двадцять  чи  тридцять  істот.  Всі укріплення були розбиті й у Бена не
лишалося жодних шансів перемогти у цій сутичці.
Він   повільно  відступав  уздовж  стіни  до  дверей  підвалу,  і  раптом  Карен
накинулася  на  нього  ззаду,  сильно  вчепилась  у  ноги і потягла Бена вниз по
сходах.  Він  обернувся,  схопив  її  за  горло  і,  піднявши  дрібне тільце над
сходами,  сильним замахом кинув його через двері у саму середину кімнати, збивши
одразу  кількох  мерців.  Проте вона тут же підвелась і знову почала наближатися
до нього, хижо виставивши вперед руки. Лице дівчинки було вимазане кров’ю її матері. Решта тварюк вже невблаганно наближалися.
Бен  спритно  прослизнув  у  двері підвалу, хряснув ними за собою і одним точним
поштовхом  увігнав  засув  у  міцні  сталеві  петлі. Зомбі почали люто гримати у
двері  та стіни навколо дверей. Бен з тремтінням прислухався до їхнього хрипкого
подиху  і до звуків упертої боротьби. Проте, хоч оглушливий стукіт тривав досить
довго,  двері  витримували  удари,  не  слабли.  Тварюкам  виявилося не під силу
зламати  їх.  Бен  знеможено  сів  на верхню сходинку, пригнічений безнадійністю
свого  становища,  і  раптом  усвідомив, що всі, хто був із ним у цьому будинку,
вже загинули Усі, крім нього.
Раптом  його  пальці  намацали  кишеньковий  ліхтар.  Увімкнувши його, Бен почав
повільно спускатися сходами.
У  світлі ліхтаря він помітив кров на одежі та з жахом виявив, що його ліва рука
кровоточить. Дівчинка, Карен - це вона вкусила його під час бійки.
Закам’янівши  посередині  сходів,  Бен  тупо  вдивлявся у глибокі сліди зубів на руці.
Якщо він помре, то перетвориться...
Він не дозволив собі закінчити цю жахливу думку.
Удари у двері підвалу чулися щораз рідше і ставали все слабшими.
Хижаки,  які  пожирали останки вбитої ними Барбари і билися поміж собою за кожен
кусок плоті, відходили з дому на подвір’я, де інші упирі вже рвали зубами ще тепле м’ясо і обгризали оголені тонкі кістки.
Коло  підніжжя сходів промінь ліхтаря вихопив із темряви мертвотно-бліде обличчя
Гаррі  Купера  і  його  неприродно  вивернуту руку, яка була прогризена майже до
кості
У  цей  момент  повіки  Гаррі  почали ледь помітно тремтіти... і його мертві очі
напіввідкрилися...


РОЗДІЛ ДВАНАДЦЯТИЙ

Бен  обережно  ступав по східцях, а пляма світла на обличчі Гаррі Купера ставала
все  яскравішою. Бен порухав ліхтариком, щоб роздивитися його краще. Гаррі лежав
у  калюжі  загуслої  крові  з прогризеною наскрізь рукою. Елен теж була мертва і
лежала неподалік від нього; у її грудях стриміла лопатка.
Раптом  повіки  Гаррі  здригнулися,  і він широко відкрив очі. Тримаючи ліхтар в
одній  руці,  а гвинтівку у другій, Бен підійшов до нього майже впритул і, добре
прицілившись,  здригнувся  від  огиди  і натис на курок. Його пересмикнуло, коли
куля  знесла  верхню  частину  голови  Гаррі й оглушлива луна пострілу ударила в
бетонні стіни підвалу.
Бен  опустив  промінь  ліхтаря  собі  під  ноги і злякано сахнувся, помітивши на
своїх штанах плями крові.
Та  тут же згадав про Елен і вирішив поглянути, що вона поробляє. Все тіло жінки
було  вкрите  величезними згустками крові, яка ще сочилася з її розкритого рота,
ніздрів  і  тріщин  у черепі. Волосся злиплося у суцільну криваву масу, а одного
ока бракувало. На боках - там, де м’ясо  було  обгризене, - у світлі ліхтаря біліли оголені стегна. Через якийсь час
вона  теж  розплющила  очі  -  і  Бен  вистрілив.  Її  тіло  судомно вигнулося і
пересмикнулося різким конвульсивним рухом, коли куля пройшла через мозок.
У  відчаї Бен відкинув гвинтівку і закрив долонями очі. Гіркі сльози котилися по
його  щоках,  коли  він  переступав  через змасакровані трупи. Він обвів довкола
себе  променем ліхтаря, і невимовна туга стиснула холодом його серце, віднімаючи
останню дрібку і без того виснажених сил.
Опанувавши  себе,  Бен  підібрав  гвинтівку  і вже уважніше оглянув усе навколо,
спрямовуючи  одночасно  в  темряву  промінь  ліхтаря і дуло вінчестера. Його очі
шукали  можливі  джерела  небезпеки  і слабі місця підвалу. Рухаючись повільно і
обережно,  він  заглядав  за  картонні  коробки  й у темні кути приміщення. - Та
навколо  не  було  нікого.  Жодної душі. Лише огидні останки Елен і Гаррі Купера
лежали на холодних сходах.
Бен  опустився  на  підлогу  в куті, притиснувся плечем до бетонної стіни і тихо
заплакав.
Тоді оглянув рану на своїй руці і плями крові на штанях.
Шум  тварюк  нагорі  цілком  затих. Але, можливо, кілька з них все ще лишались у
будинку, причаївшись десь у темних кімнатах.
Від  нелюдської  втоми  голова  Бена  нарешті упала на груди, і він провалився у
глибокий тяжкий сон.
Останнє, про що він встиг подумати, були його діти.


РОЗДІЛ ТРИНАДЦЯТИЙ

Ранній ранок.
Спів  птахів.  Десь  далеко  чути  голоси  і гавкіт собак. Ранішнє сонце світить
гаряче і яскраво. Роса виблискує у густій траві на галявині.
Голоси наближаються.
Шум вертольота.
Люди  з рушницями і собаками на повідках виходять із лісу. Приглушені розмови...
Собаки  з  гавкотом  рвуться і натягають повідки. Загін шерифа Макеллана рушив у
дорогу.
Бен  здригнувся і відкрив очі, тривожно озираючись навколо. Йому здалося, що він
чув шум вертольота. А може, приснилося? Він напружено вслухався.
Тиша
Та  раптом  десь  далеко-далеко  залунав  ледь  чутний  звук мотора і фуркотіння
металевих лопастей.
Вертоліт! Точно.
Бен  стиснув  у  руках  гвинтівку  і весь перетворився в слух. Навколо більше не
було тої густої пітьми, як кілька годин тому, та ще не розвиднілося цілком.
Шум  вертольота наближався. А тоді знову почав стихати. Бен із усіх сил напружив
слух, проте не міг уловити більше ніяких ознак людської присутності.
Врешті-решт, обережно ступаючи по залитій кров’ю  підлозі,  він  переступив  через  розтерзані тіла Елен і Гаррі Купера й почав
скрадатися сходами догори.
Скрипнула  сходинка,  і  Бен,  здригнувшись,  завмер,  та за мить продовжив свій
похід до замкнених дубових дверей.


РОЗДІЛ ЧОТИРНАДЦЯТИЙ

Коли  люди  Маккелана  проминули  вузьку  смугу дерев на протилежному боці лугу,
вони  побачили  сільське  кладовище,  те саме, куди приїжджали Барбара і Джонні,
щоби покласти вінок на могилу свого батька.
Загін  проминув  кладовище,  вийшов  на  шосе і попрямував через поле до будинку
Міллерів.
Майже одразу залунали постріли.
- Тварюки! Їх до біса навколо будинку! - почувся чийсь схвильований голос.
Грім стрілянини наполохав ранкову тишу.
Все більше людей підтяглося до будинку і собі почали стріляти.
Занюхавши трупи, поліцейські собаки натягнули повідки і загарчали.
Загін   густим   ланцюгом   охоплював   кільцем   старий   будинок  і  гараж  із
бензоколонками,  коло  яких  безуспішно  намагалися сховатися кілька зомбі: вони
були одразу виявлені та пристрілені.
Ближче  до будинку тварюк було ще більше, але стрільці продовжували організовано
просуватися уперед, осипаючи мерців-канібалів градом куль.
Кілька  тварюк  пробували  сховатися  у  кабіні спаленої вантажівки, та їх і там
досяг  шквал  свинцю. Ті, кому не відразу цілили в голову, пробували втікати, та
кілька прицільних пострілів одразу вибили їхні смердючі гнилі мізки.
Кожен  раз, коли повержений зомбі падав, хтось із рятівників підходив до нього й
одним помахом мачете відтинав прострілену голову.
Макеллан і його люди були вже на подвір’ї  перед  самим  будинком. Вони безперервно стріляли, знищуючи численних мерців,
які обступили будинок з усіх сторін.
- Стріляйте поміж очі! - крикнув шериф. - Як я вас вчив... весь час межи очі!
Безперервний  тріск  пострілів тривав доти, поки загін не оточив будинок зі всіх
сторін.
Коли  вже  всі тварюки у полі зору рятівників були знищені, настала дзвінка тиша
і люди почали оглядатися довкола, вивчаючи околиці в пошуках нових мішеней.
Раптом  із  будинку  почувся  голосний  шум,  неначе  звисока упало щось важке і
громіздке.   Джордж   Гендерсон   інстинктивно  підняв  автомат  і  підійшов  до
Макеллана. Вони почали напружено вдивлятися у вікна і прислухатися.
-  Там всередині хтось є, - тихо сказав Гендерсон, хоч у тому і не було потреби.
- Я чув шум.
Бен,  приготувавшись  відбиватися доостанку, різким ударом плеча розчахнув двері
підвалу.  Сила  інерції  винесла  його на середину кімнати, яка виявилася цілком
порожньою  -  і  тварюк  у  будинку не було. Навколо виднілися лише сліди важкої
боротьби  і  розрухи  після недавнього штурму. Бен почав обережно пробиратися до
вхідних  дверей,  щомиті переступаючи уламки своїх укріплень і перекинуті меблі.
У  кімнаті  було тихо і напівтемно. Незважаючи на те, що сонце вже давно встало,
його  проміння  сюди  не  сягало  - заважало густе листя дерев. Окремі дошки, що
висіли  на  розхитаних,  наполовину  висмикнутих цвяхах, все ще закривали вікна.
Бен  просунув  руку до фіранки. Обережно відсунув тканину і визирнув назовні, та
побачити  нічого  не  встиг  -  у  цей  момент поряд пролунав сухий тріск, і Бен
відсахнувся від несподіваного удару. На його чолі якраз між очима з’явилася малесенька дірочка. У ту ж мить Макеллан люто гаркнув:
- Якого чорта стріляєш?! Я ж казав бути обережним - у будинку можуть бути люди!
Та  чоловік,  що опустив револьвер, із дула якого тоненькою цівкою виплив димок,
спокійно відповів:
-  Та  що  ви,  не  бачите,  тварюки вже проникли в дім. Значить, кожен, хто був
усередині, повинен бути мертвим. А якщо він мертвий...
Кілька  чоловік  на  чолі з Гендерсоном попрямували до вхідних дверей. Відкривши
їх  ударом  ноги,  вони  різко відскочили назад, наставивши перед собою зброю, і
обережно  заглянули  всередину. Напружені погляди уважно обмацали кімнату. Смуга
світла  від  відкритих  дверей  падала  на  непорушного  Бена.  Він був мертвий.
Рятівники  без жалю подивилися на нього і пройшли далі, до дверей у підвал. Вони
не знали, що ще мить тому він був людиною.
Двоє  людей  з  мачете  в  руках  підійшли  до Бена і з байдужим виглядом почали
відрубувати йому голову.
-  Хтось влаштував тут добрячу бійку, - сказав Макеллан Джорджу Гендерсону, коли
вони вже допивали каву на подвір’ї перед будинком.
- Дуже шкода, що вони не змогли протриматися ще трохи.
-  Я  тільки  не  можу  зрозуміти,  хто  б  це  міг бути... - замислено відповів
Гендерсон,  відкушуючи  шматок  канапки.  -  У  кожному разі не місіс Міллер. Ми
знайшли  все, що від неї лишилося, в кімнаті нагорі. А її внука так і не вдалося
знайти.
-  Я  гадаю,  ми  ніколи  цього  не  довідаємося,  -  важко зітхнув шериф. - Як,
зрештою, і багато іншого у цій паскудній справі.


РОЗДІЛ П’ЯТНАДЦЯТИЙ

Тіло  і  голова  Бена  були  вкинуті у вогонь разом з іншими останками, і руки в
гумових рукавицях із натугою висмикнули м’ясного гака з його грудей.
Потім купа мертвих тіл і дерев’яного  непотребу  була  щедро  полита  нафтою,  і  дотик  смолоскипа  змусив усе
спалахнути яскравим вогнем.
Люди дивилися на палаюче вогнище, спостерігаючи, як м’ясо  з  шипінням  морщиться, обвуглюється і зникає, оголюючи білі кості, подібно
до того, як морщаться і зникають букви на сторінці, яка чорніє в полум’ї.  Врешті вони відійшли від вогню і попрямували туди, де можна було звільнитися
від своїх гаків та рукавиць і вимити руки чистим спиртом.
Та їх ще довго переслідував гидкий сопух горілої плоті.


© POST - ПОСТУП. - Листопад - грудень, 1992.
