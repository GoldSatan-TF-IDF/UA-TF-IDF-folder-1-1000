“Відома,  косметична  фірма  шукає  невродливу  дівчину  років  25-30 для участі у
випробуванні   нового  виробу.  Пропонується  добра  плата.  Листи  з  недавньою
фотографією  і  даними  про  вік  та  інші  прикмети  надсилати  на  адресу: п/с
В-2855”.

То  було  одне  з  десятка  оголошень,  що  їх  Пол Дарк дбайливо повирізував із
розкладених  на  письмовому  столі  лондонських  газет.  Він неквапливо, одне по
одному,  наклеїв  їх  на аркуш паперу й уважно перечитав ще раз, роблячи олівцем
якісь  нотатки  на берегах. Кожне оголошення було по-своєму цікаве й незвичне, і
гостре  журналістське  чуття  Дарка вгадувало в кожному з них зернину майбутньої
сенсаційної  історії  для журналу. Зупинившись у думці на чотирьох вирізках, він
зняв телефонну трубку.
- Комутатор, - озвався жіночий голос.
- Прошу кабінет міс Мейсон, - сказав Дарк.
У трубці клацнуло, змовкло, тоді клацнуло знову.
- Редактор побутового відділу слухає, - пролунав енергійний голос міс Мейсон.
- Це Пол, - мозив Дарк. - Ти маєш час, Брендо?
- Як для кого. А що ти хотів?
-  Я  тут  надибав  одне  оголошення, що ним варто б зайнятись. Це твоя галузь -
жінки і врода.
- В “Гардіані”?
- Так.
- Я бачила, Косметична фірма. Невродлива дівчина. Так?
- Атож.
- Сумніваюсь, чи воно нам пригодиться, та коли хочеш - можна поміркувати.
-  Є  тут одна деталь, варта уваги, - сказав Дарк. - Кому б це могла знадобитися
невродлива  дівчина  і  навіщо?  Адже  в рекламі косметичних виробів здебільшого
використовують  професіональних  красунь-манекенниць.  Ти  розумієш,  до  чого я
веду?
- Так, розумію. Зараз я зайду до тебе.
Дарк  закурив  сигарету  й  зосереджено перечитав оголошення. Він довіряв своєму
нюхові.   За   двадцять   років  журналістської  роботи  й,  зокрема,  роботи  в
“Очевидці”,  що  спеціалізувався  на  висвітленні всіляких закулісних справ, він
навчився  мало не інстинктивно чути цікавий матеріал у звичайнісіньких на перший
погляд дрібницях.
“Очевидець”   був,   по  суті,  такий  собі  ілюстрований  часопис,  але  факти,
висвітлювані  в  його  нарисах  і  репортажах,  рідко  знаходили відображення на
сторінках   провідних   англійських   газет.  Він  залюбки  друкував  історії  з
приватного  життя  акторів  і актрис, що нерідко спричинялися до небезпідставних
звинувачень у наклепі, науково-технічні нариси, що грунтувались на інтерв’ю  відомих  учених  і  часом  стояли  на  грані розголошення державних таємниць,
розповіді  про  незвичайних  людей  -  від  аристократів  до злодіїв, - які мали
зацікавити   широкого   читача.  Таким  чином,  цей  щотижневик  був  своєрідним
доповненням  до  звичайних  інформаційних  видань  і  завдяки своїй сміливості й
злободенності  здобув  з  роками  чималу  популярність.  Сім  разів  проти нього
порушувано  судові  справи про наклеп., та задоволено було тільки один позов, що
коштував  “Очевидцеві”  двадцять  тисяч  фунтів  стерлінгів  і редактора відділу
репортажів - йому довелося подати заяву про звільнення. Це сталося п’ять  років  тому, і відтоді відділ репортажів очолював Пол Дарк, що залишив своє
скромне  місце в редакції одної вечірньої газети й перебрався в модерний кабінет
у новому десятиповерховому будинку поряд з Фліт-стріт [1 Вулиця  в  Лондоні,  на  якій  містяться  редакції провідних англійських газет і
журналів.],  з  широких  вікон  якого видно купол собору святого Павла. В “Очевидці”, крім
Дарка,  було  ще понад тридцять співробітників і приблизно стільки ж позаштатних
кореспондентів  у  різних  країнах світу, і всі вони працювали задля одної мети-
робити  першорядний  журнал, що друкував би тільки такі матеріали, яких не можна
знайти  десь-інде.  То  була  нелегка праця, але й вона мала свої принади. Тираж
“Очевидця” поступово зростав, спочатку від чотиризначної цифри до п’ятизначної,  а  далі  сягнув  і Шестизначної. Відповідно зростали й прибутки від
рекламних оголошень. Девіз журналу, надрукований на обкладинці, був такий: ““Очевидець” завжди попереду”.
Свою  чорну  чуприну  Дарк зачісував назад, проте непокірне пасмо волосся завжди
спадало  йому  на  лоба.  В  нього були голубі, незмінно холодні очі й худорляве
обличчя,  на  якому немовби застиг ледь помітний зневажливо-насмішкуватий вираз.
Курив  він  неквапливо, глибокими затяжками, що свідчило про давню звичку, потім
загасив  сигарету, роздушивши її в скляній попільниці, вже наполовину заповненій
такими ж зім’ятими недокурками. Знічев’я  зібрав  розкидані  на  столі аркуші гранок і недбало кинув у дротяний кошик з
написом  “До  архіву”.  Тоді  поглянув  на  золотий  наручний годинник і закурив
знову.  Бренда  Мейсон,  як завжди, не поспішала: певно, по дорозі нагору зайшла
причепуритись  до  туалетної  кімнати  -  як  редактор  побутового відділу, вона
клопоталася своєю зовнішністю не менш за перську кішку-медалістку.
Дарків  кабінет  був  невеликий,  але  досить  зручний.  Три  місяці  тому  його
відремонтували,  і  стіни  та  стеля  ще  й  досі  вилискували свіжою фарбою. На
підлозі,  як і годилося в кабінеті редактора відділу, лежав килим, щоправда, вже
не  новий  і  трохи  пошарпаний,  - колись він прикрашав кабінет відповідального
редактора.  На  металевому  стелажі  під  однією  стіною  вишикувався довгий ряд
усіляких  довідників та оправлені комплекти “Очевидця” за попередні роки. Тут же
стояли  три  чималі конторські шафи, заповнені пронумерованими теками з паперами
та  фотографіями.  За скляними дверима була невеличка приймальня, в якій Даркова
секретарка  займалася  поточними  справами,  готувала чай і каву, відповідала на
телефонні дзвінки, а подеколи й розв’язувала кросворди в “Таймсі”.
Міс  Мейсон  стрімко, навіть не постукавши в двері, увійшла в кабінет і впевнено
попростувала  до  стільця. То була висока й доволі огрядна брюнетка з кмітливими
сірими   очима,   що   проникливо  Дивилися  крізь  окуляри  в  роговій  оправі.
Бездоганний колір її обличчя свідчив про те, що його й справді підновлено п’ять  хвилин тому, а модну зачіску, поза всяким сумнівом, було зроблено в одній з
найкращих  лондонських  перукарень.  Дорогий  сірий  костюм підкреслено строгого
крою робив міс Мейсон дещо схожою на мужчину.
Дарк  кинув  їй  сигарету,  яку  вона  спіймала  на льоту й, клацнувши маленькою
срібною   запальничкою,   спритно   видобутою   з  якоїсь,  невидимої  кишеньки,
закурила.
- Ми вже з півроку нічого не давали про косметику, - мовив Дарк.
Міс Мейсон злегка всміхнулась.
- Лосьйон “Королева”. Викривальний нарис. Дві з половиною тисячі слів.
Дарк кивнув на аркуш паперу з наклеєними оголошеннями.
- Випробування нового виробу... Відома косметична фірма... Але яка ж саме?
-  Я  була  в  рекламному  відділі,  розмовляла з Біллом “Мерріт і Хау” замовили
місце для серії двосторінкових кольорових оголошень.
- “Мерріт і Хау”?
-   Це   рекламне  агентство  з  поважною  клієнтурою:  автомобілі,  телевізори,
патентовані ліки і, певна річг косметика.
- А чи є в Білла якісь припущення?
Міс Мейсон похитала головою.
-  Вони  поки  що  нічого не кажуть. Це якийсь новий замовник. Можливо, досі він
мав  справи  з  іншим  рекламним  агентством. Я попрохала Кері довідатись, чи не
втратило якесь агентство солідного замовника в галузі косметики.
Дарк замислено відкопилив губу.
-  Хтось  грається  в  хованки.  Можливо,  ця  фірма умисно міняє агентства, аби
нишком  підготувати  грунт для реклами нового товару, що його до пори тримають у
таємниці. Тут може бути щось цікаве.
-  Мабуть,  твоя  правда,  - погодилася мїс Мейсон. - Я постараюсь дізнатися про
все, що зможу. Та це, напевне, буде нелегко.
Дарк узяв авторучку і в задумі тицяв пером у прес-пап’є, залишаючи на промокальному папері безладний візерунок із синіх цяточок.
-  По-моєму,  нам  слід  піти  коротшим  шляхом, - сказав він і обвів оголошення
косметичної  фірми  рівним колом. - Буде краще, коли на це оголошення відповість
хто-небудь з наших людей і розвідає, що там і до чого.
- Можна й так, - непевно озвалася міс Мейсон.
- Чи є в нас невродливі дівчата? 
Міс Мейсон трохи подумала.
-  Та  ні,  щось  не  можу отак враз пригадати... Крім мене самої, звичайно... -
Вона скептично посміхнулася.
-  Ти надто стара, - безжально відказав Дарк. - Та й, зрештою, залучати до цього
когось  із  “Очевидця”  навряд  чи  розумно. Вони легко можуть виявити все, якщо
захочуть.  Це має бути стороння людина, що відповідала б їхнім вимогам. Де можна
знайти невродливу дівчину років двадцяти п’яти - тридцяти?
Міс Мейсон знизала плечима.
-  Таких  дівчат  тисячі.  Скрізь  і всюди. Та щоб зіграти цю роль, вона повинна
мати хоч трохи артистичного хисту.
-  З  цього,  мабуть,  і  треба  виходити, - погодився Дарк. - Послухай, Брендо,
може,  ти  майнеш до якогось театрального агентства чи кіностудії і спробуєш там
щось підшукати?
- Що ж, гаразд. Можна пропонувати якісь умови?
- Про це потім, коли знайдемо потрібну дівчину.
- А чи пояснювати, що вона має робити?
-  Поки  що  не  варто.  Просто  скажи,  що  йдеться  про особливе журналістське
доручення,  для якого “Очевидцеві” потрібна актриса з певними зовнішніми даними.
Можливо,  доведеться  перебрати  кілька  кандидатур, перш ніж ми знайдемо те, що
треба, отож не будемо зволікати.
Міс Мейсон встала й розправила спідницю.
-  Я  відразу ж беруся до діла, Поле, - мовила вона. - Аби тільки воно було щось
варте,
-  Все  залежить від того, чи вийде цікавий матеріал, - зауважив Дарк. - Спіймав
не спіймав, а погнатися можна. Даси мені знати.
Міс Мейсон рушила до дверей.
- Як тільки щось з’ясую, одразу ж повідомлю, - відказала вона і вийшла з кімнати.
Дарк  присунув  до  себе  наклеєні на аркуш оголошення і знову перебіг їх очима.
Тоді зняв телефонну трубку.
- Прошу редактора промислового відділу, - сказав він. 
Закуривши  сигарету,  він  став  чекати  відповіді.  Невдовзі у трубці обізвався
чоловічий голос.
- Привіт, Дейве, - сказав Дарк. - Слухай, в одній сьгоднішній газеті з’явилося  таке  оголошення:  якийсь  фабрикант  скуповує  бите скло в необмеженій
кількості. Можливо, тут варто копнути. Чи не зайшов би ти зараз до мене?
Діставши  ствердну  відповідь, він поклав трубку й зосереджено почав дивитися на
кінчик сигарети.


РОЗДІЛ ДРУГИЙ

“Верстатка”  -  це  невелика  пивничка в одному із завулків Фліт-стріт. Назва ця
походить  від  друкарської  дошки,  на  якій  компонують газетні шпальти, отож і
постійна  клієнтура, пивнички складається переважно з редакційного та рекламного
люду,  що  заходить  сюди перехилити чйрчйКу. Особливо багато відвідувачів буває
тут  між  третьою  та о пів на шосту, коли решту навколишніх пивниць зачинено на
перерву.
У  пивничці  два  довгих  вузьких бари, що містяться один під одним - на першому
поверсі  і  в підвалі. В кожному - невичерпний запас найрізноманітніших напоїв -
від  томатного соку до сливовиці; для тих, хто, крім спраги, почуває ще й голод,
виставлено  тарелі  з  маслинами, цибулею та корнішонами; а коли вже хто негоден
триматися  на  ногах,  до  його послуг кілька пошарпаних столиків та стільців. У
нижньому  барі стоїть телевізор, проте звук у нього завжди вимкнуто, за винятком
тих  випадків,  коли  транслюють  кінні  перегони:  бармен Джо приятелює з одним
букмекером,  добропорядним  хлопцем,  що  сповна  виплачує  всі  виграші.  Стіни
прикрашено  дотепними  шаржами на осіб, добре відомих у світі преси; їх малювали
провідні  газетні  карикатуристи.  В  цьому  своєрідному клубі завжди велелюдно,
гамірно й весело.
Після  чотирьох  подвійних  порцій  джину  з  тонізуючим напоєм Клайв Роуз трохи
розімлів.   Його   жовта  краватка  зсунулась  набік,  хвилясте  біляве  волосся
розкуйовдилось, на тонкому нервовому обличчі заграли рум’янці,  а  очі заяскріли, мов нерозведений спирт у кришталевій чарці. Навалившись
вузькими  кощавими  грудьми  на  ріг стойки нижнього бару, він глибоко застромив
руки  в  кишені  зелених  плисових  штанів.  На  його смугастій шовковій сорочці
темніла  пляма  від джину, що не знати як хлюпнув із склянки, коли він ніс її до
рота.  Роуз  був  службовець  агентства  “Мерріт  і Хау” і відповідав за рекламу
анонімної косметичної фірми, що замовила серію великих оголошень в “Очевидці”.
Білл  Кері, який очолював рекламний відділ “Очевидця”, також спирався на стойку,
але  його  рука,  що  тримала склянку віскі, навіть після чотирьох подвійних доз
анітрохи  не  тремтіла. Кері був нижчий на зріст, увесь кругленький, привітний і
квітучий;  його пухке, трошки схоже на поросячий писок обличчя переділяли навпіл
великі  рудуваті  вуса.  Волосся,  яке  ще  залишилось  у  нього на голові, мало
виразно  темніший  колір  і  облямовувало  гладеньку рожеву лисину, наче шорстке
волокно  кокосового  горіха.  На  ньому  був  темно-сірий,  майже  чорний костюм
гарного  крою  та  незаймано  біла  сорочка з бездоганно накрохмаленим комірцем.
Синю   краватку   прикрашали   химерні   обриси  штучних  супутників,  гаптовані
золотистою   ниткою.  Зовсім  недоречними  видавалися  при  цьому  вбранні  його
коричневі  замшеві  черевики,  але  то  була  своєрідна  ознака приналежності до
рекламної корпорації.
Клайв  Роуз  сьорбнув  джину,  тоді  поставив склянку і з жартівливою зухвалістю
подивився на Кері.
-  Запевняю  вас,  Білле,  -  мовив він своїм тонким жіночним голосом, - це буде
грандіозний,  незрівнянний рекламний трюк. Він не може не мати успіху, просто не
може.
-  Це мені однаково нічого не говорить, - озвався Кері. - Розкажіть, про що саме
йдеться... Між нами, звичайно.
-  Ха-ха!  -  Роуз  посварився  пальцем  на  співрозмовника.  - Не вийде. Сувора
таємниця.  Нам  зовсім  ні до чого, щоб якась інша косметична фірма розгадала цю
штуку й прибрала її до рук, зрозуміло?
- Зрозуміло, але ж...
-  Думаєте, я не збагнув, чого ви запросили мене випити? Ха-ха! Я вас, хлопців з
“Очевидця”,  добре  знаю.  Ви  завжди все бачите. - Він трохи помовчав, наче про
щось  міркуючи.  -  А втім, це краще, аніж не бачити нічого, еге ж? - І тоненько
засміявся з власного дотепу.
-  Я не прошу вас виказувати таємниці фірми, - з притиском мовив Кері. - Але ж є
речі,  які  рано чи пізно однаково стануть відомі. Коли ця штука й справді .така
незвичайна,  як  ви  кажете, про неї скоро знатиме вся Фліт-стріт. То чом би вам
не  просвітити  давнього приятеля? Обіцяю, що й словом не прохоплюся нікому, хто
міг би скористатись із цього вам на шкоду.
Роуз заперечливо помахав тендітною рукою.
-  Скажіть,  -  не  вгавав  Кері, - ваш замовник - це та сама фірма, що вмістила
сьогодні  оголошення:  потрібна  невродлива  дівчина  для  участі в косметичному
досліді?
-  Можливо,  -  ухильно  відповів  Роуз  і  похмуро втупив очі в свою склянку. -
Завважте: я не кажу “так”, а тільки “можливо”.
-  Отже,  невродлива  дівчина  і  цей  ваш сенсаційний рекламний трюк мають бути
якось пов’язані між собою.
Роуз відсьорбнув із склянки й делікатно облизав губи кінчиком язика.
-  Ну, це вже занадто. Невже ви справді гадаєте, Віллє, що я так легко спіймаюся
на ваш гачок?
-  Як  я  розумію,  -  замислено  вів  далі  Кері,  -  ваш клієнт розробив новий
косметичний  засіб,  який,  можливо, й справді чогось вартий. Випробування цього
засобу  на  вродливій жінці навряд чи поліпшить її зовнішність. Щоб довести його
ефективність,  потрібна  звичайна  або й зовсім негарна жінка. Здається мені, що
саме  в цьому й полягатиме трюк: узяти просту, непоказну дівчину, застосувати до
неї  новий  еліксир,  чи  що  воно  там  є,  і,  коли наслідки будуть позитивні,
розгорнути на цій основі гучну рекламну кампанію.
Роуз поблажливо засміявся.
-  Жодна фірма не стане вкладати гроші в таку ризиковану справу. Вам слід би про
це  знати,  Білле.  Ця  кампанія  коштуватиме  не менш як сто тисяч фунтів. Вона
захопить  майже  всі  столичні  й місцеві газети, всі журнали й бюлетні. А також
комерційне  телебачення  -  ціла  серія  хвилинних  передач  у  найкращі вечірні
години.  Все  розраховано наперед, мій любий друже, все до найменших дрібниць. -
Він  на мить замовк і, підозріливо озирнувшись, прошепотів: - Скажу вам одне лиш
слівце, Білле. “Врододій”. “Вро-до-дій”. Запам’ятайте цю назву. Колись вона ввійде в усі словники.
- Вип’ємо ще по одній, Клайве, - коротко мовив Кері. 
Роуз квапливо підхопив свою недопиту склянку й вихилив її до дна.
- Оце ви гарно придумали, друже, - зауважив він. - Саме час промочити горлянку.
Кері  дав  знак  барменові  і,  коли  склянки  було  наповнено знову, звернув на
співрозмовника задумливий погляд, пестячи пальцем свої пишні вуса.
-  “Вро-до-дій”,  -  пробурмотів  він,  неначе  куштував  це  слово  на  смак. -
Непогано. Поєднання двох слів - “врода” і “чудодій”.
-  “Чудодій”  у  них уже був, - озвався Роуз. - Треба було знайти щось інше, але
близьке, щоб показати зв’язок.  Цю назву я вигадав сам, і, коли хочете знати, тільки завдяки їй “Мерріт і
Хау”  дістали  це  замовлення.  Винайти  назву  для  нового виробу запропонували
шістьом  агентствам.  Та  жодна  не  витримала порівняння. От, приміром, “Лиск”.
Воно  ж  годиться  хіба  що  для  вакси. А ще одне агентство запропонувало назву
“Про”.
- Чому “Про”?
Роуз хихикнув у склянку.
- Отож і я питаю, Білле. Чому, як ви гадаєте?
-   Ну,  може,  вона  має  наводити  на  думку,  що  цей  засіб  призначено  для
професіональних акторок, манекенниць тощо.
- А наводить?
-  Щиро  кажучи, ні. Я навіть уявити собі не можу, щоб пристойна дівчина спитала
в крамниці косметичний засіб під назвою “Про”.
-  Що  таке  назва?  - промовив Роуз перебільшено патетичним тоном. - Назва - це
все,  Гарна  назва допомагає збути абиякий товар, і навпаки - кепська назва може
занапастити  найкращий  виріб. Асоціативна психологія - не справжнісінька наука,
але більшість наших рекламних геніїв про неї і гадки не мають.
Кері відпив із склянки.
-  Ви  меткий  хлопець,  Клайве.  Вас  чекає  велике  майбутнє  А  скажіть,  цей
“Врододій” і справді добрий товар?
-  Це не має аніякісінького значення, - відказав Роуз, незграбно махнувши рукою,
яку  простягнув  був  до  склянки.  -  Щоб забезпечити йому успіх, цілком досить
самої реклами.
-  Ви  маєте  на увазі щось на зразок “раніш - і тепер”? Дві фотографи поряд: на
одній  -  потворна  нечупара,  на  другій  -  казкова красуня. І підпис: “Коли я
відкривала  обличчя,  всі  реготали”.  Одна  пляшка  “Врододію”  -  і  тепер усі
прикладають до чола лід, щоб прийти до тями...”
-  “Врододій”  випускатимуть не в пляшечках, а в тюбиках, - перепинив його Роуз,
- але загальну ідею ви вловили. Вся штука вперевтіленні.  На  ньому  будуватиметься  вся  кампанія.  Навіть  більше  - ми покажемо його
наочно,  крок  за  кроком.  Візьмемо  звичайну  непоказну  міс  -  продавщицю чи
друкарку - і зробимо з неї першу в світі красуню.
Кері недовірливо гмукнув.
-  А чи не краще було б узяти манекенницю чи акторку, таку, яка б знала, що й до
чого?
Роуз допив свій джин і терпляче зітхнув.
-  Білле,  манекенниць  і  акторок  використовують  усі  косметичні фірми. А тут
зовсім  інша  річ.  Йдеться  про  справжнє перевтілення. Ми не хочемо, щоб хтось
казав,  ніби  все  це  просто  фокус. Тим-то й шукаємо просту, нічим не примітну
дівчину,  яка навіть уявлення не має про такі речі. А потім зробимо її красунею.
Справжньою, природною красунею.
- Щось на зразок Пігмаліона?
-  Нехай  так,  коли  хочете.  Але все без обману. Можете не сумніватися. Нашому
агентству  добряче  поталанило.  Якщо  ми  успішно  проведемо  цю кампанію, вона
здобуде  нам славу, а отже, й нові замовлення. - Він замовк і похмуро втупив очі
в порожню склянку. - Давайте-но ще по одній на дорогу, і я вже піду.
- Гаразд, Клайве, - обізвався Кері. - Ще по одній на дорогу.




РОЗДІЛ ТРЕТІЙ

Вона  була  середнього  зросту і вся якась незграбна, наче необтесана. Але то не
була  природна  незграбність  - просто обриси її постаті скрадала дешева бахмата
сукня  з  грубої голубої матерії (“Фарбована мішковина”, - саркастично визначила
в   думці  Бренда  Мейсон).  Підстрижені  пасмочка  тьмяно-каштанового  волосся,
спадаючи  на  чоло. робили її коротке обличчя ще коротшим. Шкіра на обличчі мала
жовтуватий  відтінок,  неначе  з  неї  не  зійшов  торішній загар або задавнений
бруд.
Проте,  як  спостерегла  міс  Мейсон,  в  усій поставі дівчини відчувалася певна
невимушеність,  ба  навіть елегантність, а руки її були тонкі й гарні. До того ж
вона мала розумні очі й приємний голос. Звали її Мері Стенз.
Того  ранку вони з Полом Дарком розглянули чотири кандидатури. Ні міс Мейсон, ні
сам  Дарк  не  знали до пуття, з якою міркою підходити до претенденток, Згідно з
оголошенням  потрібна була невродлива дівчина, хоч це дуже мало про що говорило.
Невродливість,  як  видно,  мала  становити  щось  на зразок проміжної ланки між
красою  і  потворністю, але хто міг би з певністю сказати, де кінчається перше й
починається  друге?  До  цього  долучалося  й  інше: вдача людини, її виховання,
манери.  Всі  чотири  дівчини  були  невродливі з виду, але в усьому іншому дуже
різнилися  між  собою.  Намагаючись  дивитися  на  них  очима  керівника реклами
косметичної  фірми.  Дарк  нарешті  зупинив  свій  вибір на одній - вона була не
позбавлена  жіночності,  мала  непогану  статуру  й буденне обличчя, що його, як
судити  з  вигляду, могли поліпшити вправний перукар і досвідчена косметичка. То
й була Мері Стенз.
Дарк  неквапно  походжав  по кабінету міс Мейсон, курив і дослухався до того, як
дівчина,  сидячи  біля столу, відповідає на Брендииі запитання. Час від часу він
і  собі  докидав  якесь  зауваження або про щось питався, але здебільшого мовчки
спостерігав.   З   розрізнених   запитань  і  відповідей  в  його  уяві,  мов  у
калейдоскопі, дедалі виразніше Складалася картина минулого Мері Стенз.
Мері  була  акторка,  але,  як  видно,  далеко  не першорядна. Протягом чотирьох
сезонів  вона  грала  в  репертуарному  театрі  невеличкі  ролі,  що не вимагали
показної  зовнішності.  Якось  виступила  й  по  телебаченню-  у  сцені,  що  за
хронометром   режисера   тривала  одинадцять  секунд;  не  раз  брала  участь  у
радіоспектаклях  -  ставала  в  пригоді  чітка дикція. Років зо два тому зіграла
епізодичну  роль  у якомусь непримітному фільмі, але монтажер вирізав її епізод,
отже,  це не слід брати до уваги, її амплуа - характерні ролі, та останнім часом
такі  акторки щось не дуже потрібні, і ось уже кілька місяців вона “відпочиває”,
заробляючи  собі  на  прожиття  стенографією  та передруком на машинці. На жаль,
стенографістка  з неї поганенька, а друкарка - ще гірша Отже, ані в артистичній,
ані в дідовій кар’єрі особливого успіху Мері Стенз не мала. 
Батько  її  був  австрієць,  що  емігрував  до Англії пірля фашистського путчу і
помер  від  раку  в  перші місяці війни. Що ж до матері, то їй пощастило виграти
дві  тисячі  шунтів  у футбольному тоталізаторі, й тепер вона сумлінно пропивала
їх  у  своїй  маленькій  кімнатці  в  Бейзвотері. Брат Мері жив у Канаді, старша
сестра  -  в  Беркенхеді.  Обоє  були  одружені й, певне, мали вже кожне по купі
дітей.
Ось  уже  багато років, як Мері відокремилась від родини, вважаючи за краще жити
незалежним  життям.  Разом  з  такою  ж, як сама, невдахою-акторкою вона наймала
квартиру  в  районі Саут-Кенсінгтону, але взаємини їхні залишали бажати кращого.
Пенелопа  -  так звали її товаришку - мала надто гарячий темперамент, і постійні
відвідини  її  незліченних  “приятелів”  ставали  для Мері вже просто нестерпні.
Мері  залюбки  виїхала  б  звідти,  якби  знайшла недорогу кімнату в пристойному
районі.  Вона  зовсім  .не  була  святенницею,  проте  вважала,  що  навіть такі
випадкові зв’язки  повинні  мати  за  собою щось більше, ніж любощі з першим-ліпшим мужчиною.
Щоправда, вона не вжила таких слів, але Даркові неважко було це зрозуміти.
Занотувавши належним чином основні дані про дівчину, Бренда Мейсон сказала:
-  Я  повинна  пояснити,  міс  Стенз, що ми не пропонуємо вам постійної роботи в
редакції  “Очевидця”.  Йдеться  скорше  про  тимчасове  журналістське доручення.
Здебільшого  ми полюємо на всілякі незвичайні історії і часто-густо залучаємо до
цього сторонніх осіб, щоб не виказати себе.
-  Розумію,  -  стиха  озвалася дівчина. - Тільки боюсь, що я надто мало тямлю в
журналістиці.
-  Нехай  це  вас  не  турбує. Вам треба буде тільки виконувати певні вказівки і
якнайдетальніше  доповідати  нам  про  все. За це ви дістанете щедру винагороду,
але  остаточна  цифра  залежатиме  від  того, яку інформацію ви спроможетесь нам
дата.
- Що я маю робити? - спитала дівчина.
Міс Мейсон розповіла їй про план у зв’язку з оголошенням, надрукованим у “Гардіані”.
-  Ми  вже  маємо  деякі  корисні  відомості, - сказала вбна, - Ця фірма не хоче
вдаватися  до  послуг професіональної манекенниці чи акторки. Тим-то нам дуже до
речі,  що  ви  тепер працюєте друкаркою-стенографісткою. Від сьогодні й далі, аж
до завершення вашої місії, ви залишитесь тільки нею. Забудьте про все, що пов’язане  зі  сценою.  Ви  -  звичайна  дівчина, що працює в конторі й шукає нагоди
спробувати щастя десь-інде.
-  І  найголовніше,  -  втрутився в розмову Дарк, - ні слова про ваші стосунки з
“Очевидцем”.  Ви  цього  журналу  ніколи  й  у  вічі  не бачили. А на оголошення
відповіли з власного почину.
Міс Мейсон посунула через стіл аркуш паперу.
-  Ми  вже  склали для вас лист-відповідь, - мовила вона. - Вам лишається тільки
підписати його. - І подала дівчині авторучку.
Мері Стенз підписала листа не читаючи.
-  Внизу  наша фотолабораторія, - провадила міс Мейсон. - Там вас сфотографують.
Найбільш  вдалу фотокартку пошлемо разом із листом. Звичайно, може статися, що з
цього  нічого не вийде. Можливо, вас не запросять навіть на розмову. Але не менш
імовірно, що саме ви дістанете цю роботу. З нашого погляду це було б найкраще.
- А в чому саме полягатиме та робота? - спитала дівчина.
На її запитання відповів Дарк.
- Ми ще самі не знаємо, - просто мовив він. - Вона пов’язана  з  рекламою  нового косметичного засобу. Його буде випробувано на обраній
дівчині,   а  потім  вона  фігуруватиме  в  рекламних  оголошеннях,  у  пресі  й
телебаченні. І, певна річ, отримає за це від фірми відповідну винагороду.
- Отже... якщо я дістану цю роботу, то матиму подвійну платню?
-  Безперечно. Не знаю, скільки платитимуть вам панове од косметики, зате скажу,
на  що  ви  можете  розраховувати  в  нас.  Майте  на увазі, нас цікавить тільки
матеріал  для журналу, що, зрештою, зводиться до кількості надрукованих слів. Що
більший  репортаж  - то більше слів. Давайте умовимося так: якщо у вас нічого не
вийде  і  вас  навіть  не  викличуть на розмову, ми платимо вам десять фунтів за
згаяний  час.  Якщо  викличуть,  але на роботу не візьмуть, ми додаємо ще десять
фунтів.  А  от  коли  дістанете  ту  роботу  й  дасте нам потрібні відомості для
журнального  репортажу,  то  отримаєте  від  нас  по  фунту за кожне надруковане
слово.
Дівчина збентежено кліпала очима.
-  Звичайно  такий  репортаж складається щонайменше з двох тисяч слів, - пояснив
Дарк.  -  Інакше кажучи, якщо ви дасте нам відповідний матеріал, то заробити дві
тисячі  фунтів  чи навіть більше... Ну, й те, що визнає за потрібне сплатити вам
косметична фірма.
Дівчина схвильовано перевела дух.
- Такі великі гроші! - прошепотіла вона з ледь відчутною недовірою.
-  Все  залежить од вас, міс Стенз, - коротко мовив Дарк. - Ми даємо вам пораду,
а далі дійте на власний розсуд.
- Я старатимусь як зможу, - пообіцяла вона.
-  От  і  добре.  -  Дарк  обернувся  до  міс  Мейсон:  -  Мабуть,  можна робити
фотографії, Брендо.
- Я все влаштую. Поле, - відказала міс Мейсон. Він вийшов з кімнати.

Через  півгодини,  вирушаючи  на  ділове побачення з представником великої фірми
електронних  машин,  з  яким  вони умовились поснідати, Дарк мало не зіткнувся у
вестибюлі  з  Мері  Стенз,  яка саме виходила з ліфта, піднявшись із підвального
приміщення  фотолабораторії.  Він  підхопив  дівчину під руку, щоб підтримати, і
вона вдячно усміхнулась,
- Пробачте, - мовив Дарк і, трохи помовчавши, спитав: - Зафіксували ваш образ?
- Та нібито.
Запала  ніякова  мовчанка.  Зазирнувши  в  карі  очі  дівчини, Дарк тільки тепер
помітив,  з  якою  довірливою  щирістю вони дивляться на нього, і в порівнянні з
поглядом цих очей його власний скептицизм видався йому жалюгідним і нікчемним.
- Може, ви хотіли ще про щось спитати? - поцікавився він.
Дівчина нерішуче поглянула на нього.
- Не знаю, містере Дарк. Чесно кажучи, все це мене трохи спантеличило.
-  Тоді,  можливо,  варто  розповісти  вам  трохи,  як  ми  робимо наш журнал, -
запропонував  він  і  швидко  поглянув  на годинник. - Якщо маєте кілька вільних
хвилин, міс Стенз...
- Ну звісно.
- Гаразд. То давайте десь зайдемо на часинку, вип’ємо  й  побалакаємо.  Чим більше ви знатимете про “Очевидець”, тим краще зумієте
впоратись із своїм завданням.
- Дякую, - просто відказала дівчина.
Дарк  повів  її через Фліт-стріт до найближчого бару. Вони сіли за столик, і він
замовив  напої:  дівчині  херес,  а  собі  віскі. Тоді заходився розповідати про
загальний  напрямок  журналу  й  про  те,  яким  чином  вони вишукують і готують
сенсаційні матеріали.
-  Внаслідок  цього,  - сказав він, - наш журнал зажив слави сміливого викривача
всіляких  темних  справ. Ми свідомо відмовляємося від того, що друкують на своїх
шпальтах  столичні  газети,  і прагнемо копнути глибше. Ми завжди шукаємо чогось
трохи  незвичайного,  тоді питаємо себе: “А чим воно, власне, незвичайне?” - і в
дев’яти  випадках  із  десяти  натрапляємо  на  дивовижні  історії. Тринадцять разів
завдяки  нашим  викриттям  злочинців  було  притягнуто  до  суду.  Два директори
великих  промислових  компаній  з  нашої ласки мусили піти у відставку. А одного
разу  наш  виступ  призвів до самоліквідації концерну, що випускав дуті акції. І
тепер  скрізь  кажуть,  що  матеріали  “Очевидця”  можна виставляти як докази на
суді.
-  Ви  гадаєте,  що  і  в цій косметичній історії може бути щось протизаконне? -
спитала дівчина.
Дарк знизав плечима.
-  Аж  ніяк. Просто в людини виробляється підсвідоме чуття на всякі такі речі...
Себто  на  цікавий  матеріал.  Отож я відчуваю, що й тут щось ховається, хоч усе
воно може бути цілком законне й добропорядне.
-  Щодо  цього  досліду...  -  нерішуче  мовила  дівчина. - Я весь час думаю про
нього...  власне,  про  рекламу.  Я  ж  добре знаю, що дуже буденна й непоказна.
Через те й не здобула успіху на сцені. Але я подумала...
- Про що? - спитав він.
- Подумала, що цей дослід має на меті... ну... зробити обрану дівчину гарною.
Дарк поблажливо всміхнувся.
-  Це,  мабуть,  надто  скромно  сказано.  Вчора  шеф  нашого  відділу оголошень
розмовляв  з  представником  агентства,  що  провадитиме  цю  рекламну кампанію.
Обрана  дівчина,  як сказав той” має стати найпершою красундао в світі. Ото буде
штука!
Дівчина пильно подивилася на нього.
- Якщо вони й справді зможуть таке зробити...
-  Не,  дуже  на  це  розраховуйте,  -  гостро  Дарк,  - Так само як і на те, що
дістанете цю роботу. Там буде сила-силенна претенденток. До того ж пам’ятайте: ваш обов’язок полягає тільки в тому, щоб виконати завдання “Очевидця”.
- Я пам’ятатиму, - пообіцяла вона.

“Дивна  річ,  -  думав  Дарк,  їдучи  в таксі на умовлене побачення. - Вона така
безбарвна,  в  ній  так мало принадного, а проте є, либонь, щось таке невловиме,
що  інакше  й  не  назвеш, як жіночністю. Ні, вона зовсім непогана дівчина. Біда
лише  в  тому,  що надто рано визнала свою поразку в житті, їй двадцять вісім, а
вона  вже  зневірилась  у собі. Життя висотало з неї всю снагу, лишило їй тільки
одне: роботу, роботу, роботу...”
“А  наче ти й сам не такий, - заперечив він собі по короткій хвилі, - Твоє життя
теж  безнастанна  робота:  “Очевидець”  удень,  “Очевидець” уночі - і так щодня,
щомісяця,  щороку...  Погрузнув  у  ній  з  головою.  Не  дивно,  що й Віра тебе
покинула,  -  жодна  жінка  не  житиме з роботом. А втім, шлюб і розлучення - це
тільки  розділові  знаки  життя,  так  само  як  народження і смерть. Людина і в
розлуці живе собі й, мабуть, ще завзятіше хапається до роботи, дбаючи про кар’єру.  Та  коли  розібратися,  усе  це, зрештою, марне. Десь через сотню років ні
мені,  ні  оцій  Мері  Стенз нічого не знадобиться, анічогісінько. І навіть якщо
вона  здобуде  собі  красу,  це  теж  нічого  не  варте.  У  домовині  краса  не
потрібна...”
Він  похмуро  дивився  крізь  шиби  в  машині на яскраві вітрини крамниць уздовж
Стренду.  Травневе  сонце  розплескало  по  сірих  панелях  своє вогненне сяйво.
Раптом  водій різко загальмував перед смугастим переходом, і повз машину посунув
байдужий натовп пішоходів.
“Сподіваюся,  вона  здобуде  те,  чого прагне, - подумав Дарк, уявивши собі Мері
Стенз. - Вона така сама, як і всі ми в нашій боротьбі, за існування в цих кам’яних  джунглях  -  боротьбі  виснажливій і жорстокій. Є такі, кому успіх судився
від  народження, а інші мусять здобувати його в тяжкій борні. Та кінець кінцем і
ті й другі дістають своє, хоч не завжди на те заслуговують...”
Таксі зупинилося перед великим будинком на Кінгсвеї.
“Що  за  чортівня!  - схаменувся Дарк. - Мабуть, я таки справді старію, коли вже
навіть  розмова  з  негарною дівчиною може засмутити мене й вивести з рівноваги.
Ось що означає розлучитися надто скоро й надовго”.
Він  розплатився з водієм і, загнавши похмурі думки кудись у закуток свідомості,
штовхнув  перед себе обертові двері. Тоді повагом перейшов вестибюль і зупинився
біля конторки.
-  У  мене  побачення  з  містером  Уотсоном, з відділу інформації. Моє прізвище
Дарк.
“На  Уотсона  можна звіритись- він завжди замовить добрячий сніданок. А може, не
таке вже воно, зрештою, і осоружне, це життя”, - підсумував він.


РОЗДІЛ ЧЕТВЕРТИЙ

Протягом  тижня  до  поштової  скриньки В-2855 надійшло понад дві тисячі листів.
Звідти  вони  потрапляли до кабінетів на третьому поверсі фешенебельного будинку
на  Парк-лейн.  На  мідній  табличці  біля  головного  входу було вигравірувано:
“Фірма   Черіл   -   косметичні   товари”.   За  дверима  був  великий  хол,  що
розгалужувався  на  два  коридори.  Світляні  покажчики  лаконічно  повідомляли:
“Збут”,  “Реклама”  тощо.  У  восьми  кабінетах містилися різні відділи фірми, а
кілька  менших  кімнат  займали  секретарі  та  молодші службовці. У холі стояла
вітрина  з  хромованого  металу  і скла, в якій виставляли товари фірми “Черіл”:
лаки  для  нігтів,  пудру, креми, губну помаду та різні гатунки рідкого шампуню.
Неяскраве світло м’яко  відбивалося од стін, пофарбованих у спокійні, пастельні кольори - салатовий
та  беж.  Повітря  в  холі завжди було просякнуте ледь відчутним запахом дорогих
парфумів.
Один  з  найбільших  кабінетів  займала  місіс Аманда Белл - шеф відділу реклами
фірми   “Черіл”.   Простора   кімната   була   оздоблена   з  неабияким  смаком:
матово-рожеві  стіни,  візерунчаста  стеля,  вишукані  світильники. Високе вікно
виходило  на Гайд-парк. На великому письмовому столі панував бездоганний порядок
-  нічого  зайвого,  лише  зеленкуватий бювар, два телефонні апарати й гранчаста
скляна   попільниця.  Високі  зелені  шафки-картотеки  скидалися  на  непорушних
роботів-вартових.  На  стінах  у  вузеньких  рамках  під  склом  висіли рекламні
оголошення   фірми,  надруковані  в  найреспектабельніших  газетах  і  журналах.
Підлогу вкривав м’який білий килим, і здавалося, ніби ступаєш по засніженій галявині.
Місіс  Белл зняла трубку з одного апарата й набрала номер. На перший погляд вона
справляла  враження  ожилого  манекена  -  новісінького,  без  жодної порошинки,
дбайливо  зробленого  за  найсучаснішим  зразком.  Її  врода  нагадувала  скорше
холодне  місячне  сяйво,  аніж  тепле  проміння  сонця. Правильні риси овального
обличчя  вкривав  непомітний  шар  крему  й  пудри  виробництва  фірми  “Черіл”,
каштанове  волосся  з металевим полиском було наочним свідченням високих якостей
“Черіл-шампуню”.  Весь зовнішній вигляд місіс Белл втілював діловиту стриманість
і  навіть  деяку  суворість,  та водночас з-під цієї службової машкари прозирала
суто жіноча вдача - м’яка та лагідна. Місіс Белл була з тих самостійних жінок, які роблять кар’єру  без  сторонньої  допомоги. Після смерті чоловіка, за вісім років перед тим,
вона  твердо  поклала  собі  здобути  добре оплачувану посаду і, не маючи ніяких
особливих   даних,   окрім  стрункої  постаті  й  холоднуватої  вроди,  вирішила
спробувати  щастя  на  терені реклами. І їй таки поталанило. Платня у дві тисячі
фунтів  на  рік  була  неабияким успіхом для тридцятивосьмилітньої жінки, навіть
коли  взяти  до  уваги  необхідність  час  від  часу боронитися від наполегливих
зальотів містера Фасберже.
Еміль  Фасберже  був головою і директором фірми “Черіл”, назва якої походила від
імені  його  покійної  дружини.  Черіл померла від пологів за десять років перед
тим.  Перші  кілька  літ  удівства  Еміль  невтішно  сумував,  та поступово його
поглинули  важливіші  справи  -  треба  було “робити гроші”. З роками він дедалі
гладшав і зрештою перетворився на кулеподібного товстуна з м’ясистими  губами  й  зачіскою  з  кількох  волосин,  страшенно  ласого до гарних
коньяків  і дорогих сигар. Він мав три автомобілі, загальна вартість яких сягала
двадцяти   тисяч  фунтів.  Гарненькі  жінки  притягували  його  до  себе,  немов
магнітом,  і  він  завжди волів радше нападати, аніж захищатися. Ці, його амурні
операції  були  загалом  доволі  успішні,  й  навіть  Аманда  Белл, холодна, мов
потужний  рефрижератор,  не  встояла  перед  енергійним натиском свого шефа. Та,
зрештою,  вона й не прогадала. Еміль мав щедру вдачу і не забарився втілити свою
вдячність   у   цілком   реальні  форми  -  затишну  квартиру,  дороге  вбрання,
коштовності  й  забезпечену посаду, що давала чималий прибуток. Звісна річ, поза
всім тим Аманда була досвідченим фахівцем у галузі реклами.
Того  дня  відділ реклами опинився в центрі уваги і мав перед собою силу-силенну
роботи.  З  двох тисяч ста двадцяти двох дівчат, що відгукнулися на оголошення в
“Гардіані”,  після  доскіпливого  і всебічного розгляду треба було вибрати одну.
До  того  ж  усю  цю роботу належало провести якомога потаємніше, що вимагало не
тільки чіткого планування, але й граничної обережності.
Довгий гудок у телефонній трубці нараз урвався.
- Клініка Мортімера, - відповів жіночий голос.
- Мені потрібен доктор Рафф.
Минуло кілька секунд, і в трубці пролунав рівний і сухий чоловічий голос:
- Рафф слухає.
Місіс Белл усміхнулася в трубку.
-  Це  Аманда  Белл  з  фірми  “Черіл”. Ми готові взятися до першої стадії плану
“Врододій”.
- Коли?
- Як вам зручніше, докторе Рафф. Коли не заперечуєте, сьогодні по обіді.
Після невеликої паузи в трубці почулася трохи невдоволена відповідь.
- Гаразд. О третій.
- Чудово, - мовила місіс Белл. - Я запрошу містера Фасберже.
- І нікого більше, чуєте? - попередив сухий голос. - Така умова.
- І нікого більше, - луною озвалася місіс Белл.
У  трубці  клацнуло,  і  запала  тиша. З обличчя місіс Белл збігла усмішка. Вона
замислено поклала трубку і натиснула червону кнопку на розі стола.
-  Приймальня  містера Фасберже, - забринів у ґратчастому гучномовці солоденький
голос секретарки.
- Це Аманда Белл. Містер Фасберже у себе?
- Ні, місіс Белл. Він ще зранку виїхав на фабрику в Стенмор.
- Зробіть ласку, з’єднайтеся  з  ним  і  скажіть,  що  нараду з приводу першої стадії призначено на
сьогодні по обіді в його кабінеті.
- Гаразд, місіс Белл.
- Дякую.
Місіс  Белл  відпустила  кнопку  і  запалила  сигарету.  Майже відразу задзвонив
телефон. Вона зняла трубку.
- Відділ реклами.
Тонкий чоловічий голос заговорив їй просто у вухо:
-  Амандо,  це  Клайв.  Я  щойно  погодив останні деталі рекламної кампанії. Все
точнісінько так, як ви хотіли.
- Добре, - мовила вона.
-  Столичні  й  місцеві газети, журнали, комерційне телебачення... Нам пощастило
навіть зарезервувати час у чотирьох суботніх програмах.
-  Чудово,  Клайве.  Поки  що  нічого  більше  не  треба.  Про все останнє я вас
повідомлю.
-  У  мене тут зараз кінознімальна група з усім спорядженням. Вони хочуть знати,
коли будуть зйомки.
- Я подзвоню, як тільки це стане відомо. Скажімо, десь за тиждень.
- І ще одне, Амандо, - редакційні коментарі. Я маю чималі зв’язки  у  багатьох  впливових  газетах. Ладен поручитися, що вони приділять увагу
“Врододію”.  Певна  річ,  вашій  фірмі  треба  буде  укласти зі мною відповідний
контракт, але це коштуватиме дрібниці, а справа, безперечно, варта.
-  Ні,  -  відказала  місіс Белл. - Це має бути суто рекламна кампанія, і тільки
рекламна. Нам не потрібні ніякі редакційні коментарі.
- Але ж вони важать куди більше, ніж рекламні оголошення.
-  Клайве,  -  перепинила  його  місіс  Белл,  -  я  хочу, щоб ви раз і назавжди
зрозуміли:  нам  це не потрібно. Всі деталі кампанії мають зберігатися в суворій
таємниці.  Якщо  ви хоч словом прохопитесь газетярам, я негайно розриваю угоду з
“Мерріт і Хау” і доручаю справу іншому агентству.
-  Мовчатиму  як  риба, - квапливо озвався Роуз. - Просто я думав, що ми могли б
дуже зацікавити пресу, а надто жіночі журнали.
-  Забудьте про це, - сказала місіс Белл. - Розголос у пресі - це якраз тс, чого
ми  найменше  прагнемо.  Ми маємо змогу заплатити за оголошення і друкувати лише
те, що самі вважаємо за потрібне. Сподіваюся, ви це запам’ятаєте?
- Так, - розчаровано мовив він. - Запам ятаю.
- Протягом найближчих п’яти  днів  ми будемо вивчати претенденток. Як тільки відберемо потрібну дівчину,
я  дам  знати,  і  ми  складемо детальний план. А поки що найголовніше- мовчати.
Зрозуміло?
- Зрозуміло. Чекатиму вашого дзвінка.
- Бувайте здорові, - і місіс Белл поклала трубку. 
Лишалося  тільки  одне.  Вона  перейшла до невеликого столика біля вікна і взяла
кілька  тек  з  листами.  Тоді повернулася до письмового столу й, беручи один по
одному  ті  листи, заходилася розкладати їх на кілька окремих стосиків - залежно
від  стилю та змісту й від характеру облич на прикладених фотокартках. Серед них
була й фотографія Мері Стенз.

-  Цілком  зрозуміло,  що  ми  не  можемо  опитати  дві  тисячі дівчат, - твердо
промовила  місіс  Белл.  -  Так  само доктор Рафф не зможе розглянути дві тисячі
фотографій.  Тому  я  відібрала близько ста можливих кандидаток, з числа яких ми
за допомогою доктора Раффа залишимо десь із двадцять.
Еміль  Фасберже,  відхилившись  на  спинку стільця, сердито кусав кінчик сигари,
неначе  його  вивела  з  рівноваги  така  сваволя:  з двох тисяч дівчат залишити
якихось два десятки.
-  З  цими  двадцятьма  я  можу  сама  поговорити,  - вела далі Аманда Белл, - і
відібрати душ п’ять, яких потім огляне доктор Рафф. Одна з них має нам підійти.
Фасберже  буркнув  щось  на  знак  згоди, тоді потягнув за ланцюжок, що звисав з
жилетної кишені, й видобув на світ великого золотого годинника.
- Ми чекаємо вже двадцять хвилин, - невдоволено зауважив він.
- Мабуть, він затримався в клініці, - сказала місіс Белл. - Адже він лікар.
-  Лікар-пекар! - форкнув Фасберже. - Ми платимо йому за цю роботу добрячі гроші
й не повинні чекати, хай йому біс. - Він знічев’я  поворушив пачку листів і фотографій на столі. - Сподіваюся, він годен зробити
те, до чого взявся? Сам я ніколи про нього не чув.
-  У певних колах його знають навіть за кордоном, - пояснила місіс Белл. - Дехто
вважає  його за одного з провідних фахівців у галузі фізіологічної біохімії, хоч
офіційного визнання він, звісно, здобути не може.
- А чого це його не визнано? Вона знизала плечима.
-  Звичайна  річ.  Одна пацієнтка померла після аборту, а його посадили в тюрму.
Але то було давно, і не можна ж дбвіку ігнорувати здібну людину.
Фасберже постукав долонею по столі.
-  Це  мені  не подобається, - сердито буркнув він. - Коли якось випливе, що цей
суб’єкт причетний до фірми “Черіл”, ми пропали.
-  Ніякої  небезпеки немає, - заспокоїла його місіс Белл. - Участь доктора Раффа
в  нашому ділі буде цілковитою таємницею. Жодні відомості не побачать світу поза
нашими  оголошеннями.  Що  ж  до  дівчини,  яку  ми оберемо, то вона навіть і не
знатиме,  хто він такий. Відомо стане тільки те, що ми самі знайдемо за потрібне
розголосити, себто - наслідки.
-  Гаразд,  крли  так,  -  пробурчав  Фасберже. - Сподіваюся, ці наслідки будуть
варті грошей, які ми маємо вгатити в цю витівку.
Місіс Белл легенько торкнула пальцем його руку.
-  Емілю,  - лагідно мовила вона, - ви надто хвилюєтесь. Дозвольте мені взяти на
себе всю відповідальність за цей план. Я зумію довести його до пуття.
- Гаразд, - знехотя відказав він. - Тільки з однією умовою.
- А саме?
- Сьогодні ми вечеряємо разом, Амандо.
Вона  якусь хвилю дивилась на нього, ледь звівши одну брову. Фасберже неспокійно
поворухнувся на стільці всім своїм важким тілом.
- Я згодна, - церемонно сказала вона. - Згодна, Емілю, з великою приємністю.
Він  схвально  кивнув  головою і мовчки втупив у неї очі, неначе величезна жаба,
що  от-от  викине  свого  довгого язика й проковтне її, як комаху. Його схожі на
цурпалки   пальці   нетерпляче   затарабаиилті   по   бювару,  вибиваючи  якийсь
чудернацький  ритм.  Аж  ось  нарешті  секретарка  шанобливо  ввела  до кабінету
доктора Раффа.
Джеймс  Рафф  був з тих людей, до яких мимоволі проймаєшся повагою. Невисокий на
зріст,  досить тендітної будови, він, проте, якимось незрозумілим чином справляв
враження  дуже  сильної  людини,  а  твердий  і  проникливий погляд його суворих
темних  очей  немовби  свідчив про те, що вони належать справжньому мужчині. Всі
його  рухи  були  неквапливі  й  ощадливі, ніби їх наперед розрахував і визначив
якийсь  досвідчений  фахівець  у  галузі кінематики. Строгий темно-сірий костюм,
видимо  недорогий,  але  цілком елегантний, добре облягав його постать. У виразі
докторового  обличчя  прозирала  похмура іронія: здавалося, він був невдоволений
не тільки власною долею, але й життям узагалі.
Після  того  як  місіс  Белл  відрекомендувала його шефові, доктор Рафф спокійно
вибачився за спізнення, але жодного пояснення не дав.
Фасберже великодушно махнув рукою:
- Все гаразд. Сідайте.
Рафф лишився стояти, потім перейшов до вікна й поглянув на Гайд-парк.
-  На  жаль,  у мене обмаль часу, - мовив він своїм рівним і сухим голосом. - Чи
не могли 6 ми зараз же взятися до діла?
Фасберже  сердито  зиркнув  на  Аманду Белл. Вона знизала плечима й здобулася на
силувану усмішку.
- Вам відомо, що ви маєте робити, докторе? - спитав Фасберже.
Рафф  повернувся  до  письмового столу і став, дивлячись униз на спірозмовника з
ледь помітним виразом нудьги.
- Так, - коротко відповів він.
Місіс  Белл  присунулася  ближче  і  показала  на  розкладені  купками  листи  й
фотографії.
-  Ми  одержали  понад  дві  тисячі  пропозицій  і  відібрали з них близько ста.
Сподіваємося,  що з вашою допомогою ми виберемо щось із двадцять дівчат, з якими
я поговорю сама, і зрештою зведемо їх число, скажімо, до п’яти - цих ви зможете оглянути особисто.
Рафф пильно подивився на неї своїми дивними незворушними очима.
-  Можна  подумати,  що  ви наймаєте друкарку-стенографістку, а не пацієнтку для
глибокої ендокринної терапії, - зауважив він тим самим байдужим тоном.
Потім,  не  звертаючи  уваги  на  Фасберже,  перехилився через стіл і взяв пачку
листів   та  фотографій.  Він  швидко  перебіг  їх  очима,  так  наче  проглядав
картотеку,  і,  відібравши  дві фотографії, передав їх місіс Белл; потім узяв зі
столу  ще  одну  пачку і знов повторив те саме, аж поки переглянув усі. Коли він
скінчив,  місіс  Белл  тримала в руках вісімнадцять фотографій. Рафф забрав їх у
неї і переглянув ще раз. Чотири відкинув, а решту повернув їй.
- Чотирнадцять, - сказав він. - Я огляну їх усіх.
- Коли? - спитала місіс Белл.
- - У п’ятницю, між пів на десяту й першою.
- Це виходить по п’ятнадцять хвилин на кожну. 
Рафф нічого не сказав, тільки глузливо зміряв її очима.
-  Я  приготую  кімнату  і  все  потрібне. Огляд проведемо в нашій лабораторії в
Стенморі. Чому - ви розумієте.
Рафф коротко кивнув.
-  А  тепер,  з вашого дозволу... - Він рушив до дверей. - Мене чекає робота. До
побачення.
І  в наступну мить за ним грюкнули двері. Фасберже спопеляв поглядом місіс Белл,
проте  не  дав  волі  гнівові,  аж  доки звуки Раффової ходи не завмерли в кінці
коридора.
-  Мені  не  подобається  цей тип! - вибухнув він нарешті. - Надто вже пихатий і
зарозумілий, хай йому чорт! За кого він себе має?
- Здається, він знає свою справу, - боронилася місіс Белл.
- Він навіть не читав листів!
Вона якусь хвилю помовчала, зважуючи цей аргумент.
-  Я  думаю, на цій стадії його цікавили тільки фотографії. Можливо, він вибирав
певні  риси  облич  або  ті чи ті форми черепних кісток. Не забувайте, Емілю, що
він  уже  не  перший  рік  працює  в  цій галузі. Клієнтура Мортімерової клініки
складається  переважно з багатих жінок середнього віку, що прагнуть зберегти або
повернути свою красу.
Фасберже вперто сопів.
- Скільки ми йому платимо? - вимогливо спитав він.
- П’ять  тисяч  фунтів завдатку плюс гонорар з розрахунку сто фунтів за кожний день,
поки  триватиме  курс  лікування.  Загальна  сума  сягне  щось, мабуть, тисяч із
десять, а може, й трохи більше.
- Це ж сила-силенна грошей!
-  І  сила-силенна  роботи.  Адже  йдеться  не  про  те. щоб просто надати жінці
привабливого  вигляду.  Доктор  Рафф  має  створити красу там, де її не існує, -
справжню,   природну   красу.  Він  запевняє,  що  щаслива  обранка  може  стати
найвродливішою жінкою в світі.
Фасберже недовірливо гмукнув.
- Він уже коли-небудь робив таке?
-  Тільки  в певних межах. Не багато знайдеться жінок такого віку, коли краса ще
щось  важить, котрі мали б змогу витратити на неї десять тисяч. Його пацієнтками
були  кілька кінозірок, дочок дуже багатих батьків тощо, але все це зберігається
в  суворій  таємниці.  Зрештою, яка жінка схоче признатися, що вона змушена була
купувати  красу  за  гроші  і  що їй штучно змінили обличчя й тіло? А надто коли
лікування має тривати нескінченно довго.
Помітивши, що в очах Фасберже майнув подив, вона додала:
-  Курс лікування передбачає біохімічні та гормональні методи, а також особливий
регулюючий  препарат  під  назвою  стимулін, що його винайшов доктор Рафф. Після
того   як   в   організмі   відбудуться  бажані  зміни,  необхідно  підтримувати
гормональну  рівновагу,  а це тягне за собою періодичне повторення курсу, так би
мовити, підгодовування, організму.
-  Послухайте, Амандо, - занепокоєно мовив Фасберже. - Я не хочу, щоб наша фірма
встряла в тривалий і дорогий експеримент, якому, я бачу, й кінця-краю не буде.
-  Звісно,  що ні, Емілю, - впевнено сказала вона. - Як тільки ми завершимо нашу
рекламну кампанію і доведемо ефективність стимуліну, експеримент скінчиться.
- А що станеться з дівчиною?
-  Це  не наш клопіт, - байдуже відказала місіс Белл. - Вона просто виконуватиме
певну тимчасову роботу, за яку дістане добру платню. На цьому наші обов’язки щодо неї кінчаються.
Вона зайшла за стіл і злегка торкнулася губами лисуватої голови Фасберже.
-  Вся  штука ось у чому, Емілю, Стимулін зробить дівчину красунею, а “Врододій”
матиме  в  своєму  складі  стимулін.  Саме  так  ми  його, й будемо рекламувати:
“Врододій”  -  крем із стимуліном”. Певна річ, частка стимуліну буде надзвичайно
мізерна,  та  й,  зрештою,  він  навряд  чи  зміг би діяти в складі косметичного
крему,  але  спокуса  -  то  величезна  сила.  Розрекламований  в  такий спосіб,
“Врододій” швидко завоює косметичний ринок.
- Але ж дівчина...
-  Годі  вам турбуватися про дівчину, Емілю. Доктор Рафф не менше зацікавлений у
тому,  аби  все  це  збереглося  в таємниці, і ми з ним уже розробили план. Вона
мовчатиме і, отже, не завдасть нам ніякого клопоту.
Місіс Белл нахилилася і ніжно поплескала його по одвислих щоках.
- Звіртеся на свою Аманду, - прошепотіла вона.



РОЗДІЛ П’ЯТИЙ

Того  дня, коли прибув лист, Мері Стенз просто з контори пішла в кіно. Тимчасова
робота,  яку  вона  знайшла  минулого  тижня,  полягала  переважно в передрукові
нудних  конторських  паперів,  і,  відчуваючи  дедалі  більшу  втому  й  душевну
порожнечу,  Мері  дозволила  собі  витратити  чотири шилінги й трохи розвіятись.
Поза  тим,  що  її  справді  цікавила акторська гра, хоч і трохи нівельована, як
завжди  в  кіно,  була  ще одна причина, чому їй не хотілося повертатися додому:
Пенелопа  того  вечора  майже  напевне  приймала  чергового “приятеля”, отже, її
затримка на дві-три години була щонайменше виявом звичайної тактовності.
Коли  десь  після  десятої  вона  підійшла  до  похмурого  старовинного  будинку
георгіанської  доби,  у  їхньому  вікні  на  третьому поверсі ще світилося. Вона
стомлено піднялася нагору голими кам’яними східцями і відімкнула двері своїм ключем.
У  вітальні  горіло  світло,  але  нікого  не було. Зате з боку спальні долинали
якісь  невиразні  звуки,  і  раптом  Мері почула уривчастий чоловічий сміх. Вона
перейшла   кімнату,  зупинилася  перед  вищербленим  дзеркалом,  що  висіло  над
порожнім  розцяцькованим каміном, і втупила очі в своє відображення, У жовтавому
світлі  єдиної  лампи,  що  звисала  зі стелі, вона мала такий самий занедбаний,
непривабливий  вигляд,  як  і  все  це  помешкання. Мері сердито перевела погляд
далі,  на  відображення  стін за спиною, на бляклі квітчасті шпалери, дешевенькі
меблі,  і її з новою силою пойняло малодушне почуття безпорадності й неволі, яке
щоразу збуджувала в ній ця кімната.
Аж  раптом  вона  побачила  листа.  Він  лежав  на  маленькому хисткому столику,
єдиному  в  кімнаті.  Блідо-голубий  конверт  прикрашала  надрукована  в  лівому
горішньому  кутку  емблема  у вигляді квітки із слів: “Косметична фірма “Черіл”.
Чиясь  рука  вже  грубо  розірвала  конверт  -  мабуть,  то Пенелопа поквапилася
вдовольнити  своео  цікавість.  Мері  поволі  витягла  складений  учетверо аркуш
блідо-голубого паперу й розгорнула його.
Вгорі  листа  була  та  сама  емблема і повна назва фірми, відтиснена елегантним
рукописним  шрифтом  через  весь  аркуш.  Далі йшли дві адреси: одна - правління
фірми  на Парк-лейн, друга - фабрики в Стенморі. Лист був короткий, надрукований
на машинці. Внизу стояв підпис: Аманда Белл.

“Шановна міс Стенз!
Дякуємо  Вам  за  відповідь  на  наше  оголошення  в “Гардіані”. Буду рада, якщо
наступної п’ятниці  об 11 год. ранку Ви завітаєте до мене в дослідний відділ нашої фабрики в
Стенморі для особистої розмови та медичного огляду.
З повагою...”

Вона  тричі  перечитала  листа,  силкуючись погамувати радісне збудження. Збігло
більш  як  тиждень, відколи вона розмовляла в редакції з Полом Дарком та Брендою
Мейсон,  і  Мері  почала  була вже занепадати духом, вважаючи, що й ця робота її
обминула.  Та  досить  було  тих  кількох  надрукованих на машинці рядків, як її
похмура  безнадія  враз,  наче  за  помахом чарівної палички, поступилася місцем
радісному  піднесенню.  Вона  повернулася  до дзеркала і прояснілими очима стала
пильно розглядати своє відображення, уявляючи себе в подвійній ролі: як об’єкт  новітнього  косметичного досліду і як таємного репортера “Очевидця”. Обидві
перспективи були однаково втішні.
“Стривай,  але  ж ти ще не дістала цієї роботи, - сказала вона собі, проймаючись
раптовою  тривогою.  -  Може,  ти ще й не підійдеш на те, що вони мають на меті.
Може, їм потрібна дівчина не така, як ти, а з іншим обличчям чи статурою...”
Раптом  у  спальні  щось  важко  грюкнуло  об підлогу, і відразу ж таки розлігся
пронизливий,  мало  не  істеричний сміх Пенелопи: “Ой Пітере, дурнику... який же
ти  кумедний!..”  Було  виразно  чути  кожне  слово.  Потім  з-за  стіни долинув
низький,  нерозбірливий голос Пітера, за ним здавлений Пенелопин сміх, і нарешті
запала тиша.
Мері  нахмурилася,  зітхнула й повела очима по кімнаті, шукаючи свою сумку. Тоді
знову  стала  перед  дзеркалом  і,  повертаючи  голову  з боку в бік, заходилася
ретельно  пудрити  обличчя  і  фарбувати  губи.  Вона спробувала глянути на себе
очима  сторонньої  людини,  і  понад  усе  їй хотілося добачити в своїй буденній
зовнішності бодай якісь ознаки справжньої краси, але огляд тільки засмутив її:
“Черіл”,  -  думала  вона.  -  Так  звуться  оті  дорогі  косметичні  засоби, що
продаються  у  великих  крамницях Вест-Енду. В блідо-голубих коробках з срібними
краями.  Це  відома  фірма,  її  вироби  рекламують  навіть кінозірки. Вона може
зробити  для  мене  дуже  багато... Я певна, що це і є та щаслива нагода, якої я
завжди   так   чекала.   Якби   ж   ото   тільки  мати  хоч  трохи  привабливішу
зовнішність...”
Вона  розглядала  в  дзеркалі  своє грубо нафарбоване обличчя, і думки її раптом
круто звернули в інше річище.
“Не  те,  -  вирішила  вона,  -  зовсім  не  те. Їм потрібна звичайна, непоказна
дівчина,  матеріал  для досліду. Намагаючись прикрасити себе, я не тільки марную
час,  але  й  ризикую  не  дістати  цієї роботи. Краще взагалі не пудритись і не
фарбуватися  - нехай дивляться так. Нехай відразу побачать мене таку, яка є, щоб
не довелося змивати пудру й помаду”.
Мері  пройшла  вузьким  коридором  у  ванну  і  намочила  водою край рушника. Та
тільки-но  зібралася стерти з обличчя косметику, як у коридорі почулося човгання
босих  ніг  і  до ванної влетіла Пенелопа, зовсім гола, з розпатланим волоссям і
розмазаною по щоках губною помадою.
- Ой! - скрикнула вона, прикипівши до місця. - Я не знала, що ти вдома...
- Зате я знала, що ти вдома, - значуще мовила Мері. - І Пітер теж.
Пенелопа зайшлася сміхом.
-  Ти  чула  грюкіт?  Цей дурник Пітер гепнувся з ліжка, саме коли ми... - Нараз
вона  замовкла,  помітивши  на  обличчі  Мері  свіжу косметику. - Схиліть голови
перед  її королівською величністю! - глузливо заговорила вона. - Ми сьогодні при
повному параді, чи ке так, дорогесенька? Тільки найкращі з кращих гідні увагикосметичної... фірми... “Черіл”.
- Ти б ліпше не читала чужих листів, - спокійно відказала Мері. 
Тепер,   коли   Пенелопа   присунулася   ближче,  вона  почула  в  її  віддихові
солодкуватий  запах джину, а з досвіду знала, що коли Пенні напідпитку, з нею не
варт заводитись.
Пенелопа пестливо погладила долонями свої стрункі стегна.
-  Пробач, люба, - уїдливо мовила вона. - Сказати правду, я навіть не глянула на
адресу.  Як  тільки  побачила на конверті слова “косметична фірма”, то й сумніву
не мала, що це мені. Хто б міг подумати...
Вона простягла руку до червоного халата, що висів за дверима.
-  Я прийшла по халат, - знову заговорила вона, вже природнішим тоном. - Не можу
ж  я  весь  вечір  бути  гола,  хоч  би  як  це подобалось Пітерові. Така бісова
холоднеча...
Вона  накинула  на  плечі  халат  і в прихованою цікавістю спостерігала, як Мері
стирає рушником з обличчя пудру й помаду.
- Ти просила в них роботи? - спитала вона.
- Та нібито. 
- А що за робота?
- Нічого особливого. Щось пов’язане з дослідами. 
Пенелопа зневажливо посміхнулася.
-  Зрозуміло.  Ну  що  ж,  я,  мабуть,  піду  до Пітера, бо він ще, гляди, знову
гепнеться  з  ліжка.  -  Вона  зупинилася  на  порозі,  і  в  очах її спалахнули
пустотливі  вогники.  -  Це  ще добре, що він упав на спину, а то б міг лишитися
калікою. Я серйозно кажу. Ти знаєш, який він, цей Пітер...
-  Ні,  я не знаю, який він, цей Пітер, - холодно відказала Мері, - і прошу тебе
поводитися пристойніше. Зрештою, є якась межа...
Пенелопа  з  еикликом  труснула  головою,  і  її  золотаве  волосся заблищало в.
електричному світлі.
- Якщо вона і є, люба, то я її ще не досягла... і не скоро досягну.
Вона вийшла з ванної і подалася до свого Пітера.
Мері  ще  раз  витерла  обличчя  і  повернулася  до кімнати. Із спальні долинали
притишені  голоси.  Все як завжди. Десь через півгодини Пітер крадькома вислизне
з  квартири.  Пенелопа  прийде  до  неї  у  вітальню,  і  відновляться нормальні
взаємини.  Попри  свій  буйний темперамент, Пенні була не така вже й погана. Час
від  часу  на  неї  щось  нападало, і вона ставала вперта й егоїстична, але душу
мала  надзвичайно щедру, і Мері не могла не бути вдячна їй за допомогу в скрутну
годину.  Проте  нескінченні  відвідини  Пенелопиних  “приятелів”  ставали дедалі
нестерпніші, й рано чи пізно треба було покласти цьому край.
“А  може,  оце  й буде нагода, - подумала Мері, - оцей косметичний експеримент”.
Він  може  дати  їй  все  і  вже, певна річ, нічого в неї не одбере. Втрачати їй
нічого,  а  здобути  можна  чимало.  Коли станеться найгірше, вона лишиться така
сама,  а  коли найкраще - о, тоді хтозна - може, й цілий світ упаде до її ніг. А
вийде  ні  се  ні  те,  вона  теж  не  прогадає - якщо “Очевидець” надрукує отой
репортаж. Тоді вона одержить майже дві тисячі фунтів.
“Завтра подзвоню Даркові, - вирішила вона. - Йому я найбільше зобов’язана  і  повинна  робити  все,  як  він  скаже.  Зрештою,  якби  не він, я б ке
дізналася про цю роботу”.
Задоволена  своїм  рішенням,  вона  сіла і втупила очі перед себе, чекаючи, коли
почується  обережний  шурхіт - ознака того, що Пітер забрався додому, - і вони з
Пенелопою зможуть спокійно повечеряти.

Наступного  ранку,  урвавши  кілька  хвилин  від своїх конторських паперів, Мері
Стенз подзвонила з автомата Даркові й прочитала йому листа під фірми “Черіл”.
-  Чудово, - сказав Дарк. - Певне, це означає, що вас відібрано. Вони не стали б
вас  запрошувати  на  медичний  огляд, якби не вважали за серйозну претендентку.
Гадаю, вас таких буде душ із десять.
- Чи дасте ви мені якісь поради? - спитала вона.
-  Так,  міс  Стенз.  Насамперед ні в якому разі не намагайтеся прикрасити себе.
Ніякої  косметики.  Будьте  така,  як  є. Не виказуйте надмірної зацікавленості,
поводьтеся  якомога  невимушеніше.  І ще одне. Від сьогодні й надалі не дзвоніть
мені  чи  міс  Мейсон до редакції. Я дам вам свій домашній телефон. Ви маєте під
рукою олівця?
-  Хвилиночку,  -  пробурмотіла  вона,  витягаючи з сумки дешевеньку авторучку й
записничка. - Слухаю.
-  Ве  -  сорок  два - сорок чотири, - продиктував Дарк. - У будь-який час після
сьомої.  Дзвоніть  і  розповідайте  все  до  найменших подробиць, хоч які б вони
здавалися  несуттєві.  А  ми  тим  часом  копнемо  глибше  фірму  “Черіл”  та її
верховодів. Чує моє серце, що з цього вийде цікавий матеріал.
- Будемо сподіватися, - щиро сказала Морі,
- Отже, дзвоніть. Чекатиму в п’ятницю увечері.
- Гаразд, - пообіцяла вона.
-  І  ще  одне.  Зверніть  пильну  увагу  на лікаря, що робитиме огляд. Лікарі -
завжди  помітні  постаті б таких історіях. Здається мені, що в цьому досліді він
гратиме не останню роль.
- Зроблю, що зможу, - запевнила Мері.
Вона повісила трубку й повернулася до невеличкої контори та осоружних паперів.


РОЗДІЛ ШОСТИЙ

Доктор  Джеймс  Рафф  був  людиною  складної й суперечливої вдачі. Він зруйнував
свою медичну кар’єру,  порушивши  закон задля одного дурноверхого вагітного дівчиська, що було не
варте  такої  жертви  і  мало  необачність  померти  після бездоганно зробленого
аборту. Відтак йому довелося скуштувати невеселого життя тюремного в’язня,  а коли він вийшов на волю, то твердо поклав собі відновити свою репутацію
у медичному світі, хоч на той час ім’я  його  було вже викреслене із списків корпорації. Він міг би, звичайно, подати
прохання  про  поновлення,  але  природжена  гордість  не дозволила йому зробити
такий  крок.  Понад  усе він ставив свою особисту незалежність, яка грунтувалася
на  досить  істотній  матеріальній  підвалині - щорічній ренті, успадкованій від
багатого  родича, що помер за кілька років перед тим. Якийсь час доктор Рафф вів
дослідницьку  роботу  і,  працюючи  в  галузі  ендокринних  гормонів  та штучних
ферментів, відкрив складну молекулярну сполуку, якій дав назву стимулін.
Стимулін  являв  собою, власне, один з ізомерів оксиамінопуринової групи сполук,
похідних  від нуклеопротеїну. Він мав властивість пожвавлювати діяльність тих чи
інших  ендокринних  залоз  і  підтримувати  їх в такому стані протягом тривалого
часу.  Інші  дослідники  в  Америці  та  Європі  також  виділили  цю  сполуку і,
позначивши   її  умовними  назвами,  провадили  обережні  клінічні  досліди  над
тваринами  й  хворими на порушення ендокринної діяльності. Але доктор Рафф майже
відразу  збагнув,  які  перспективи  відкриває стимулін у його вузькій галузі, і
сміливо рушив найкоротшим шляхом.
Клініка  Мортімера  являла  собою  невелику приватну лікарню для обмеженого кола
осіб  і  містилася  в  затишному  особняку  на  західній  околиці  Лондона. Вона
спеціалізував  лася  на  нелегальних  операціях  для  заможних жінок: на бажання
пацієнтки,  там  їй  могли  зробити за фантастичну ціну кесарів розтин або ж без
зайвих  розпитів  перервати  вагітність,  що  й складало основну статтю прибутку
лікарні.  Окрім  шістьох чоловік медичного персоналу та жінки-лікаря, що мешкала
при  клініці,  там співробітничало чимало фахівців-кансультантів, серед яких був
один  відомий гінеколог і, звичайно, сам доктор Рафф, котрий майже весь свій час
у  і  клініці віддавав поліпшенню зовнішності пацієнток. Згодом його наполеглива
праця  почала  привертати  до  себе  увагу,  і  в  міру того, як слава про нього
поширювалася в місті, попит на такі послуги дедалі зростав.
Аманда  Белл,  почувши про чудодійні методи доктора Раффа від однієї приятельки,
яка  після  курсу  лікування  невпізнанно  змінилася  на  краще,  вирішила  сама
зустрітися  з ним. Десь у закутку її свідомості вже зародився план оригінального
й  сміливого  рекламного  трюку,  і, маючи суто практичний розум, вона відразу ж
пов’язала   його  з  новим,  косметичним  засобом,  що  на  той  час  розроблявся  в
лабораторіях фірми і мав з’явитися на ринку протягом найближчого року.
Рафф  зустрів  її  холодно  й  неприязно  -  не  тому,  що  мав  проти неї якесь
упередження,  а  просто  через  свою  відлюдну  й  похмуру  вдачу.  Він справляв
враження  неговіркої і замкнутої людини, що цікавиться тільки своєю роботою, але
йому,   як  видно,  до  смерті  набридло  день  у  день  гальванізувати  обличчя
нескінченної  низки  підстаркуватих красунь. Його заповітною метою, як дізналась
Аманда,  була  власна приватна практика, і для здійснення її він потребував лише
часу і грошей.
Тільки  під  час  другої  зустрічі  з Раффом Аманда зважилася згадати про те, що
мала  на думці. Перед тим вона зібрала про нього які могла відомості й дізналася
про   дещо   з   його   темного  минулого.  Тепер  їй  стала  зрозуміла  Раффова
відлюдкуватість, і, щоб здобути його довір’я,  вона  відверто  виклала  свою  пропозицію.  Спочатку Рафф узагалі відмовився
розмовляти   на   цю  тему,  але  поступово,  як  у  перспективі  все  виразніше
вимальовувалися гроші, його опір слабшав, і зрештою він дав свою згоду.
Рафф  прийняв  цю пропозицію не тільки з матеріальних міркувань, його зацікавила
й  сама  робота - адже він ніколи ще не провадив експериментів у такому широкому
обсязі.  По  суті,  йому  надавалася  цілковита  свобода дій, і він дістав змогу
наново    перетворити   зовнішність   дівчини,   користуючись   усіма   методами
фізіологічної біохімії. Щоб пов’язати  цей експеримент з косметикою, він погодився постачати фірмі невеликі дози
стимуліну,  який  у мікроскопічній кількості мав увійти до складу нового виробу.
Тепер  фірма  “Черіл” мала підстави твердити, що кожний тюбик “Врододію” містить
у  собі  той  самий  препарат,  з  допомогою  якого  проста, непоказна дівчина з
рекламних  оголошень  перетворилася  на  сліпучу  красуню.  Етичний  бік  такого
комерційного  заходу  мало обходив Раффа, і він зажадав тільки одного - щоб його
участь  у  досліді  лишилася таємницею. Основні клінічні процедури ухвалено було
провести  під  наркозом,  щоб  піддослідна  дівчина  навіть  не  знала, що з нею
робитимуть.  А  в  рекламних оголошеннях буде сказано тільки те, що вона пройшла
посилений  курс  лікування стимуліном - головною складовою частиною “Врододію” -
під   наглядом  відомого  фахівця,  який  з  професіональних  міркувань  побажав
лишитися  невідомим.  Всі  ці  умови  було  погоджено  на  обопільне задоволення
сторін, і доктор Рафф одержав свої п’ять  тисяч  завдатку,  що,  однак,  і  трохи  не змінило на краще його відлюдної
вдачі.  Обговорення побічних деталей плану наганяло на нього нудьгу, не цікавила
його й процедура вибору об’єкта  для  досліду.  Теоретично  на  це годилася перша-ліпша дівчина, проте було
бажано  підібрати певний склад анатомічної будови - це полегшувало його завдання
і  дозволяло  швидше  домогтись  успіху.  Ця  дівчина  була для нього всього лиш
безформною  масою  протоплазми  та  кісток,  що  їй  він  мав надати довершеного
вигляду  -  не  хірургічним  скальпелем, а крихітними дозами складних органічних
речовин  та  гормонів.  З  цього сирого матеріалу треба було виліпити досконалий
витвір мистецтва, здатний тішити людське око.
Рафф  не  боявся  того,  що його уявлення про фізичну красу жінки може різнитися
від  уявлень  інших. Він знав, що краса - поняття чисто расове і що кожна раса -
а  раса  це не що інше, як біологічний вид, - має свої власні критерії. Справжня
краса - надзвичайно рідкісне явище, і коли вона десь з’являється,  то  зараз  же  здобуває визнання всієї раси, а часто й цілого світу.
Він  ставив  собі за мету створити такий тип красуні, який насамперед відповідав
би  уявленням читачів рекламних оголошень в Англії і загалом у Європі, а також в
Америці,  тобто  там, де мали найбільший збут вироби фірми “Черіл”. Це завдання,
як він вважав, не становило особливих труднощів.
У п’ятницю  зранку  він  поїхав  у  Стенмор.  Приземкувата  новітня  будівля фабрики
“Черіл”  займала  чималу  територію  на  розгалуженні  двох головних доріг. Рафф
пройшов  у  дослідний  відділ,  де  на  нього  вже  чекала Аманда Белл. Неуважно
привітавшись,  він  рушив за нею через лабораторію, що виблискувала білою фарбою
та  нікелем,  до  меншої суміжної кімнати з скляними дверима. Тут усе було, як у
справжній  лікарні:  операційний  стіл  з регульованою висотою, безтіневі лампи,
пересувні   столики   з   інструментами   на   металевих   підносах,   блискучий
стерилізатор, а в кутку - невеличкий рентгенівський апарат.
-  Ми  постаралися  дістати  все, що ви звеліли, - сказала міс Белл. - Більшість
обладнання взято напрокат і після закінчення досліду має бути повернено.
Рафф  схвально  кивнув  головою.  Він  підійшов до операційного столу і покрутив
регулятор, потім оглянув інструменти.
- А рентгенолог? - спитав він.
- Вона буде з хвилину на хвилину. Її звуть міс Х’юз, а вас я відрекомендую як доктора Престона.
- Добре, - кивнув Рафф.
Він  перейшов  до  високої  шафи й відчинив дверцята. В шафі висіло чотири білих
халати.  Рафф  узяв один і надягнув, потім видобув із внутрішньої кишені піджака
й насадив на ніс великі рогові окуляри.
- Невеличкий маскарад, - пояснив він без усмішки.
-  Тут  поряд є ще одна кімната, де дівчата зможуть перевдягатись. Я приготувала
для  них простенькі халати, - сказала місіс Белл. - Думаю, спочатку я поговорю з
кожною кілька хвилин, а тоді попрошу роздягтись і проведу до вас.
- Насамперед міс Х’юз,  - мовив Рафф. - : Мені потрібні рентгенівські знімки голів усіх кандидаток.
Зовнішній  огляд  триватиме  кілька  хвилин,  але він буде досить детальний, і я
хочу, щоб ви були присутні.
- Гаразд.
- І ще мені знадобляться деякі аналізи. Власне, це мала б робити медсестра.
- У нас є медсестра в фабричній амбулаторії. Послати по неї?
-  Так, - уривчасто кинув Рафф і подивився на годинник. - А що ми маємо в запасі
ще  чверть  години,  то  я  був  би вам вельми вдячний, якби ви звеліли принести
чашечку кави.
- Авжеж, - мовила місіс Белл і квапливо вийшла з кімнати.
Через три хвилини з’явилася міс Х’юз,  рентгенолог,  і  о  пів  на  десяту  перша  з чотирнадцяти дівчат зайшла до
кімнати на розмову та огляд.


РОЗДІЛ СЬОМИЙ

Була  вже  пізня  година, коли, повечерявши в китайському ресторанчику, Пол Дарк
повернувся  до своєї квартири в Найтсбріджі, В кишені його був грубенький жмуток
папірців,  списаних  від  руки  й  надрукованих  на  машинці,  - попередній звіт
невеличкої   розвідувальної   групи,  якій  він  загадав  добути  відомості  про
косметичну  фірму  “Черіл”,  Він мав намір приділити часинку, щоб ознайомитися з
ними, а може, й спробувати накидати щось на зразок доладної історії.
Квартира  була простора й зручна, вмебльована в старовинному стилі. Вишукані бра
розливали по вітальні приємне м’яке  світло,  що відбивалося від дзеркальної поліровки піаніно в одному кутку та
екрана  великого  телевізора  в  другому.  Паркетну  підлогу  вкривав індійський
килим.  Біля  протилежної до каміна стіни стояв великий письмовий стіл, а обабіч
нього  -  засклені  шафи,  напаковані  книжками  всіх  форматів  і  кольорів,  з
корінцями,  пошарпаними  й  вицвілими  в  одних  або  ж  схованими від п:ілу під
новісінькими суперобкладинками - в інших.
Дарк  сів  біля  столу, закурив сигарету й, відсунувши набік друкарську машинку,
взявся  уважно  читати  принесені з собою папірці. Закінчивши читання, підвівся,
перейшов  до  вікна  і  втупив  замислений  погляд  на  майже  нечутний з висоти
третього  поверху  вуличний  рух.  Потім  швидко  повернувся  до столу, зібгав у
попільниці  недокурка,  присунув  до  себе  машинку  і,  заклавши  аркуш паперу,
заходився друкувати.

“Наприкінці війни тридцятивосьмирічнии французький фармацевт на ім’я  Еміль  Фасберже.  несправедливо  звинувачений у співробітництві з ворогом під
час  окупації Франції, приїхав до Лондона з дружиною англійкою Черіл. та деякими
прихованими   заощадженнями   у  вигляді  коштовного  каміння  і,  заорендувавши
занедбану  аптеку  в  районі  Комершел-роуд,  почав  коротати  в  ній  свій час.
Торгівля  його  ледь животіла, та Еміля це не бентежило: головне, що він був при
ділі, яке цілком відповідало його комерційним нахилам.
Серед  родичів  Черіл,  дуже  радих  її щасливому поверненню з континенту, був і
традиційний  багатий  дядечко, директор верстатобудівної фірми, що під час війни
гребла  чималі  прибутки  на  урядових поставках. Та Еміля, так само як і Черіл,
верстати  цікавили не більш, ніж торішній сніг. Прикликавши на допомогу всю свою
проникливість,  вони  разом  стали міркувати, що обіцяє найбільший зиск у царині
комерції  тепер,  коли світ повертається до мирного життя і праці. Що насамперед
купуватимуть  жінки  (адже  саме  вони  становлять головний чинник попиту) після
довгих   років  знегод  і  нужди,  чекаючи  додому  своїх  чоловіків?  Відповідь
виявилася  досить  простою:  те,  чого  вони весь час були позбавлені, - одяг та
косметику.
Спираючись  на  Емілів  професійний  досвід  у  галузі фармакології та на жіночу
інтуїцію  Чертл  в  усьому, що стосувалося косметики (вона завжди ретельно дбала
про  свою  зовнішність),  вони  поклали собі першими в повоєнному світі обернути
пахощі  парфумів  і  пудри  на  веселий дзенькіт готівки. Багатому дядечкові, що
визнавав  тільки  свої верстати й ніколи в житті не погодився б фінансувати таку
ризиковану  авантюру,  все ж довелося розлучитись із чималою часткою свого легко
збитого  капіталу  -  ці  гроші  буцімто  мали  піти  на  зміцнення й розширення
підупалої  аптечної  торгівлі. Так народилася косметична фірма, відома тепер під
назвою “Черіл”.
Першу  скромну продукцію - пудру, крем для обличчя та губну помаду - виготовляли
й  розфасовували  у  задній  кімнаті  аптеки.  З  самого початку Черіл поклала в
основу  торгівлі  вимогу  якості.  Мініатюрна  фабрика  Фасберже  не  мала змоги
виробляти  багато  продукції,  тож  треба було ставити на добротність і вишукану
упаковку  товару,  що  призначався  для  того  обмеженого  ринку, де жінки ладні
платити  дорожче.  Крім  того, Черіл була ревна прихильниця широкої реклами і не
шкодувала  на  неї витрат. Принципи, що їх вона запровадила, виявилися плідними,
і коли через два роки Черіл померла від тяжких пологів, фірма, названа її ім’ям,  уже  містилася  в  новому фабричному приміщенні у східній частині Лондона і
штат її налічував понад п’ятдесят чоловік.
Еміль  був  більше хімік, аніж комерсант, і, перейнявши після смерті дружини всі
справи  фірми  на  себе,  неухильно  здійснював  усталені  за  її  життя засади.
Косметичні  вироби  з  маркою  “Черіл”  почали здобувати визнання в компетентних
колах.  Він  і  далі  витрачав  величезні  кошти на гучні рекламні кампанії, і з
часом  фірма  придбала велику новітню фабрику в Стенморі й відкрила фешенебельну
торговельну контору на Парк-лейн у Лондоні.
Сьогодні  Еміль  Фасберже  -  великий ділок з квітучою зовнішністю, власник двох
пишних   вілл  і  розкішної  квартири  в  Мейфері,  а  також  трьох  автомобілів
найдорожчих  у  світі  марок.  Як видно, він не забув, що завдячує своїм успіхом
проникливості  й  здоровому  глузду  Черіл, і тому, порядкуючи справами фірми, й
тепер  воліє  спиратися  на  жінок. Його політика проста й досить логічна: жінки
найкраще  знають,  що потрібно жінкам. Відповідно до цього на чолі всіх відділів
його  фірми  стоять  жінки,  причому привабливі, сама зовнішність яких є чудовою
рекламою  продукції  фірми.  Еміль знайшов ключ до успіху в комерції: коли хочеш
мати великі гроші, нехай їх роблять для тебе жінки...”

“Ні,  не  те!  -  подумав  Дарк,  витягаючи з машинки черговий аркуш. - Це можна
витлумачити  як  обмову, ,до того ж забагато всіляких деталей. Хоч головну лінію
взято  правильно. Треба ущільнити матеріал, подати його стисліше, лаконічніше, а
загалом,  як попередній начерк, - годиться. Втім, головне ще попереду: розповідь
про  дівчину  -  живу  рекламу  “Врододію”  і  про те, як усе робитимуть. Будемо
сподіватися, що нею стане Мері Стенз...”
І,  наче  у  відповідь  на  його думки, раптом розлігся телефонний дзвінок. Дарк
зняв трубку.
-  Це міс Стенз, - почувся знайомий голос. - Сьогодні вранці я була на розмові й
медичному огляді.
- Ви дістали роботу? - спитав він.
- Ще не знаю, містере Дарк. Мене повідомлять.
- А лікар?.. Ви довідались, як його звуть?
-  Так.  Доктор  Престон.  Я не мала змоги про нього дізнатись, але можу описати
його. На ньому були великі рогові окуляри, волосся...
- Потім, потім, - перепинив її Дарк. - Звідки ви дзвоните?
- З автомата в метро “Саут-Кенсінгтон”.
-  А  я  живу  в  Найтсбріджі,  це за кілька хвилин звідти. Ви б могли заглянути
зараз до мене?
- Чому ж ні?.. Звісно...
-  От  і  добре. Ловіть таксі й мерщій сюди, тоді й розкажете все до ладу. Я дам
вам адресу. Маєте під рукою олівець і папір?
- Так, містере Дарк. Будь ласка, почекайте хвилиночку.
Запала  довга  мовчанка,  і  Дарк  уявив  собі,  як дівчина нишпорить у сумочці.
Нарешті вона озвалась:
- Я слухаю, містере Дарк.
Він  назвав їй адресу і поклав трубку. Тоді пішов до невеликої шафки з пляшками,
що стояла в кутку кімнати, й налив собі иерозведеного віскі.
- Славна дівчинка, - пробурмотів сам до себе, думаючи про Мері Стенз. 
Він  знав,  інстинктивно відчував, що приголомшлива сенсація вже майже у нього в
руках  і що він завдячує нею цій дівчині. Та, власне, вона і є тією сенсацією, а
все решта не таке важливе.
Звісно, якщо тільки вона дістане ту роботу...

На  ній  усе  ще  була  та  сама  незграбна  сукня  з голубої матерії, схожої на
мішковину.  Обличчя,  не  прикрашене  косметикою,  видавалося  ще  буденнішим  і
невиразнішим,  ніж  звичайно, хоч на ньому й проглядав тихий смуток, що збудив у
Даркові  бажання легенько поплескати її по плечу й сказати кілька підбадьорливих
слів; але він цього не зробив.
Він присунув стільця, і дівчина сіла.
- Вип’єте чогось? - спитав він. Вона якусь хвилю вагалась.
- Хіба трохи хересу, якщо у вас є... 
Він скрушно похитав головою.
-  Даруйте.  Іншим  разом  неодмінно  буде. Але ось є джин, віскі, бренді й такі
речі, як содова вода, тонізуючий напій, пиво.
-  Трохи  джину,  коли  ваша  ласка,  -  шанобливо  мовила Мері. - Якщо можна, з
тонізуючим напоєм.
Дарк налив їй джину, а собі віскі. Вони цокнулися.
- За вас, за фірму “Черіл”, а понад усе - за “Очевидець”! - промовив він.
Вона всміхнулась і надпила чарку. Дарк зручно вмостився проти неї.
- А тепер розповідайте.
Міс  Стенз  коротко  переказала події минулого ранку. Вона приїхала в Стенмор за
десять  хвилин до одинадцятої, її провели в кімнату, де вже сиділи дві дівчини -
судячи  з  вигляду,  теж претендентки на те місце. Хоч виклик був на одинадцяту,
довелося  чекати  ще  з  півгодини,  доки  її  прийняла  місіс Аманда Белл. Було
поставлено  кілька  запитань щодо особистого життя, освіти, фаху. Вона назвалася
звичайною  друкаркою-стенографісткою,  і  місіс  Белл  це  видимо  задовольнило.
Рекомендацій не питали,
-  Авжеж,  -  докинув  Дарк.  -  Ваші  фахові  здібності  чи  риси характеру для
косметичного  досліду  нічого не важать. Головне - щоб їм підійшло ваше обличчя,
особливо з погляду фотогенічності.
-  Після  розмови  місіс  Белл  повела  мене  до  невеличкої кімнати й попросила
роздягтися,  - вела далі дівчина, подолавши легку ніяковість. - Вона сказала, що
треба  зробити  рентген,  а  потім  мене  огляне доктор Престон. Ми пішли в іншу
кімнату,   схожу   на   хірургічний   кабінет,  і  якась  молода  жінка  зробила
рентгенівський  знімок  моєї  голови,  а тоді сказала лягти на стіл, такий, ніби
операційний, і доктор Престон почав мене оглядати.
- Який він із себе, цей доктор Престон? - спитав Дарк.
-  Ну,  як  вам сказати... Досить худорлявий, не дуже високий на зріст, але весь
якийсь  суворий.  Носить  окуляри.  За весь час, що я була там, він не промовив,
либонь,  і  десятка  слів.  - Вона трохи помовчала, наче збираючись з думками. -
Огляд був дуже ретельний...
- А далі? - озвався Дарк.
-  Далі  він  узяв  аналізи  - кров і все таке інше, та ще клаптик шкіри з руки.
Власне,  сам  тільки  зрізав  шкіру,  а  все  інше  зробила  медсестра.  Ну,  як
звичайно... Місіс Белл теж була там,
- Він не казав, з якою метою провадять огляд?
Міс Стенз поволі пила джин і задумливо дивилася на Дарка.
-  Ні,  нічого  такого не казав. Він начебто головним чином цікавився вимірами -
все  орудував  циркулем і ще якимись приладами, ніби хотів обернути мене на щось
таке... ну, мовби статистичне, чи як.
- Життєва статистика, - напівжартома підказав Дарк. 
Міс Стенз ніяково усміхнулася.
- Аби ж то все воно обернулося життєвим, містере Дарк..
Та він не підтримав цієї розмови.
- А що ж було потім ?
-  Оце  і все. Я одяглась і пішла додому. Місіс Белл сказала, що повідомить мене
про наслідки протягом тижня. Думаю, мої шанси доволі мізерні.
Дарк допив рештки віскі.
-  А  я думаю, що ваші шанси досить певні, - заперечив він. - А скажіть... місіс
Белл не згадувала про платню?
- Так... Вони платитимуть мені по п’ять  фунтів  у  день  за  весь час, поки я перебуватиму під лікарським наглядом.
Вона  вважає, що це триватиме місяця півтора. Отже, загалом вийде щось із двісті
фунтів чи, може, трохи менше.
-  Це  ж  однаково що нічого! - обурено вигукнув Дарк. - Жалюгідні двісті фунтів
за рекламну кампанію, що коштуватиме не менш як сотню тисяч.
-  Для  мене це чималі гроші, - заперечила дівчина. - До того ж я сподіваюся, що
“Очевидець” надрукує репортаж... Звісно, коли мене візьмуть.
-  Якщо  візьмуть, “Очевидець” неодмінно надрукує репортаж, - запевнив Дарк. - А
тим часом давайте вип’ємо ще.
Він  знову  наповнив  чарки,  тоді  видобув  з-за телевізора невеличку радіолу і
поставив довгограючу платівку. Музика була м’яка й ритмічна - тиха мелодія у виконанні приглушених саксофонів.
-  Наскільки  я розумію, - сказав він, - ви дістанете цю роботу, а ми - матеріал
для  журналу.  Я  більш  ніж певен, що оті ділки з “Черіла” заварили всю цю кашу
недаремно.  От  тільки  важко  поки  що  сказати,  чи це поважне діло, чи просто
афера.  Навряд, щоб вони викинули стільки грошей на рекламу, якби не сподівалися
мати  з  цього добрячий зиск. Що ж до вас, то ви так чи сяк, а вигадаєте - я маю
на увазі й гроші, й красу. Це може стати початком вашої артистичної кар’єри,  і  якщо  я  зумію  хоч чим-небудь вам допомогти, то зроблю це з превеликою
охотою.
- Ви дуже добрий, - тихо мовила вона.
-  Аніскілечки,  Мері.  Просто  бувалий  у бувальцях журналіст, що напав на слід
цікавої  історії.  До  певної  міри  я  використовую вас так само, як не раз уже
використовував  інших. Сподіваюся, ви мені пробачите. По-моєму, ви тут нічого не
втратите.
- Що ж, мабуть, ваша правда, - пробурмотіла вона.
-  Я  ще ніколи не помилявся, - похвалився Дарк. - Єдине, чого я у вас прошу, це
щирого співробітництва.
- Ви можете завжди звіритися на мене, - серйозно сказала вона.
Мері  посиділа  ще хвилин двадцять, посьорбуючи джин і слухаючи приємну, музику.
Пол   Дарк  розповідав  їй  про  журналістські  справи.  Час  від  часу  й  вона
примушувала  себе  докинути слівце, бо їй теж хотілося говорити. В неї було таке
відчуття, наче між ними виник якийсь невловимий зв’язок, непевний і, либонь, однобічний, - а втім, то могло бути просто легке сп’яніння.  Та  зрештою,  вже  збираючись  іти,  вона  раптом  збагнула,  що те все
означало:  цілком  несподівано,  сама  не  знаючи  як,  вона  закохалася в цього
чоловіка!..
Та  ні-бо,  не може бути, це просто якась мара!.. Гамуючи розбурхані почуття, що
вирували  в  її  душі,  вона  чемно  попрощалася  й  рушила  додому,  в осоружну
квартиру, яку ділила з Пенелопою.


РОЗДІЛ ВОСЬМИЙ

Їх  було  шестеро  за  довгим  полірованим столом кімнати для нарад. На чільному
місці  сидів  Еміль Фасберже, підтримуючи пальцями-цурпалками одвисле підборіддя
і  втупивши  очі  за вікно, на залляту ранковим сонцем свіжу зелень парку. Поруч
нього  -  Аманда  Белл,  сліпуча  й  холодна,  мов  крига.  Далі - Клайв Роуз, у
строкатій  сорочці,  яка  робила  його  ще більш подібним до жінки; він весь час
копирсався  у  величезному  чорному  портфелі  з  золотою монограмою, раз по раз
витягаючи звідти якісь папери й дбайливо розкладаючи їх перед собою на столі.
Навпроти  місіс  Белл  сиділа  чорнява  темноока  красуня,  гнучка,  як  рись, з
виразним  смаглявим  обличчям уродженки півдня. На ній була строга чорна сукня з
високим  коміром,  яка  вигідно підкреслювала її незвичайну вроду. Красуню звали
Тоні  Лурі;  вона очолювала торговельний відділ фірми, і важко було сказати, чим
вона  більше  завдячувала  своєму  успіхові  в  цій  царині  - чи то комерційним
здібностям, чи невідпорним чарам.
І  нарешті  майже  в кінці столу примостилися двоє непоказних, напрочуд подібних
один  до  одного  чоловіків, що весь час змовницьки перешіптувались. Старший мав
трохи  зморшкувате  обличчя, ріденьке каштанове волосся і вуса, що надавали йому
винуватого  виразу.  То  був Філіпп Мак-Кінлі, режисер кінокомпанії “Бельведер”,
що  знімала  телевізійні фільми на замовлення “Мерріт і Хау”. Його напарник Дейв
Блант,  молодший  і  безвусий, проте вже також доволі помережаний зморшками, був
штатний  сценарист  тієї  ж  компанії.  Блант раз у раз скоса позирав на сліпучі
принади  Тоні  Лурі,  і  очі його спалахували, наче два маяки. Було очевидно, що
він ладен хоч зараз запродатися в рабство шефові торговельного відділу.
Аманда  Белл  відкрила  нараду  діловим,  але цілком неофіційним тоном, змусивши
Фасберже  повернутися  від заллятого сокцем парку до поважніших справ за великим
столом.
- Мета сьогоднішньої наради - обговорити деякі питання, пов’язані   із  збутом  та  рекламою  нового  виробу  фірми,  крему  “Врододій”.  Це
косметичний  крем  найвищого  гатунку, він міститиме в своєму складі біохімічний
препарат  під  назвою  стимулін,  що, як я розумію, має здатність пожвавлювати й
регулювати  гормональну діяльність ендокринних залоз і таким чином дає позитивні
наслідки в поліпшенні зовнішності.
Вона швидко обвела поглядом слухачів і провадила далі:
- Я сподівалася, що ми сьогодні зможемо зустрітися з доктором Престоном і з’ясувати  окремі деталі, але він надзвичайно зайнятий і до того ж вважає, що його
особиста  участь  у розробці крему не має ніякого відношення до збуту й реклами.
Мушу  сказати,  що  саме  доктор  Престон  керуватиме  дослідом,  на  якому буде
грунтуватися  вся рекламна кампанія. З професійних міркувань він хоче залишитись
невідомим, і це, мабуть, головна причина його відмови приїхати сюди.
Фасберже сердито гмукнув, але нічого не сказав.
- Потрібну дівчину вже знайшли? - спитав Клайв Роуз.
- Так, її відібрано з понад двох тисяч претенденток.
- Чи не вважаєте ви, що було б добре запросити сюди її?
- Ні, не вважаю, - твердо відказала місіс Белл.
-  Це  могло  б  полегшити  завдання  Мак-Кінлі  й  Бланта.  Адже,  зрештою,  їм
доведеться робити зйомки.
-  Містер  Мак-Кінлі  і  містер Блант матимуть більш ніж досить часу роздивитися
дівчину,  коли  почнеться  дослід.  Наша  політика щодо неї така: чим менше вона
знатиме  про  наші наміри, тим краще. Вона всього лише манекенниця, якій платять
гроші,  щоб  вона  виконувала  вказівки. Як і всі великі комерційні справи, план
“Врододій” має зберігатись у суворій таємниці.
- А хто вона, ця дівчина?
-  Можна  сказати,  ніхто,  -  з притиском мовила місіс Белл. - Цілком звичайна,
непримітна,  безлика  й невродлива молода особа, що, як вона каже, заробляє собі
на прожиття стенографією та друкуванням. Звуть її Мері Стенз.
-  Ну,  для  початку  не  годиться  вже саме прізвище, - забідкався Роуз. - Хіба
можна виставити в рекламі косметичного виробу особу на прізвище Стенз!
- В такому разі, містере Роуз, ми придумаємо їй нове прізвище.
Фасберже гучно прокашлявся й мовив:
-  Як  я  розумію,  ця  дівчина  має бути, сказати б, міс Перша-ліпша. Пересічна
непоказна  представниця  всіх  суспільних  прошарків. І прізвище, яке ми оберемо
для неї, повинно це відбивати.
-  Щось  на  зразок  міс  Сміт,  - вихопився Дейв Блант, який не припиняв кидати
палкі погляди на Тоні Лурі.
-  Надто  простолюдне, - буркнув Фасберже. - Вироби фірми “Черіл” призначено для
вищого  кола  покупців.  “Врододій”  буде  дорогий  крем,  занадто  дорогий  для
пересічної міс Сміт. Нам потрібне ім’я, що звучало б так само узагальнено, як Сміт, але трохи вищого рангу.
-  Смайт,  -  голосно сказав Роуз упевненим тоном рекламного діяча, якого ніколи
не зраджує інтуїція.
- Смайт... - замислено повторив Фасберже. - Сміт-Смайт...
-  Лора Смайт, - докинув Роуз на підкріплення своєї пропозиції. - Кожна міс Сміт
залюбки   погодилася   б   стати   Лорою  Смайт.  Це  прізвище  підноситься  над
простолюдним  рівнем і в той же час зберігає всі прикмети, притаманні звичайному
“Сміт”.
- А чому Лора? - невдоволено спитав Фасберже. 
Роуз знизав плечима.
- Та без будь-яких особливих причин. Це ім’я  добре  звучить,  воно  гарне, у ньому вчувається гідність. А ваша піддослідна
морська свинка повинна мати гідність, інакше все розвалиться.
- Лора Смайт, - мрійливо повторив Фасберже. - Гаразд. Мені подобається.
-  Це  своєрідний  психологічний  хід, - відзначив Роуз. - Лора Смайт - це Джейн
Сміт  вищого  розряду.  В  цьому  імені є щось честолюбне, а це ж до певної міри
основна засада кампанії “Врододій”. Честолюбність.
-  По-моєму,  містер  Роуз має рацію, - сказала Аманда Белл. - А ви як вважаєте,
Тоні?
Тоні Лурі закопилила свої гарні пурпурові губи й ухильно звела брови.
-  Ну  що  ж...  досить  елегантно,  -  сухувато  мовила  вона  з  ледь помітним
французьким акцентом.
Почувши  екзотичний  голос  міс  Лурі, Дейв Блант якусь хвилю не міг одвести від
неї  очей,  проте  здобувся на якесь бурмотіння, що його всі сприйняли за вислів
згоди. Його колега Мак-Кінлі жваво кивнув головою.
-  Навколо  Лори  Смайт  ми зможемо скласти чудову легенду, - вів далі Роуз, усе
дужче  розпалюючись.  -  Нехай  вона  собі, як хоче, буде проста службовка, а ми
зробимо  з  неї  пересічну  дівчину  з  середніх або й вищих кіл. Вона розумна й
освічена,  але  негарна.  Ось  ми  й  змалюємо  її поступовий перехід від цілком
буденної  зовнішності  до казкової краси... Звісна річ, за тієї умови, що доктор
Престон зуміє здійснити таке чудо.
- Він зуміє, - твердо запевнила місіс Белл.
-  Ну  що ж, - мовив Роуз, - тоді все зведеться до зорових вражень. Це буде суто
наочна  реклама.  Саме  тому я запросив сюди Мак-Кінлі й Бланта - адже саме вони
мають перекласти весь дослід на мову зорових образів.
Очі  всіх  присутніх  звернулися  до  Мак-Кінлі  й Бланта. Останній, зустрівшись
нарешті  з  палючим  поглядом  міс  Лурі,  нараз  знітився  й  почав  збентежено
розглядати  власні  нігті.  То  були,  як  завважив Блант, не дуже гарні нігті -
досить  брудні  та  грубі. Він крадькома метнув оком на міс Лурі, тоді зосередив
увагу  на  Мак-Кінлі,  що  промовляв  до  присутніх  сонним  голосом  з виразним
північним акцентом.
-   Тут   можна  застосувати  силу-силенну  кінематографічних  трюків,  -  казав
Мак-Кінлі.  -  Існує  так званий метод послідовного монтажу, коли береться низка
нерухомих  проміжних  зображень,  з  незначними змінами обличчя, аж поки сягаємо
від А до Б. Цей метод застосовано в фільмах Джекіла та Хайда - ви, може, пам’ятаєте.  Тут  маємо  справу переважно із звичайнісінькою фотографією. А згодом з
окремих  знімків  складається  рухомий  фільм.  На  мою  думку,  це  справлятиме
неабияке враження.
-  Безперечно,  -  погодилася  місіс  Белл, - але тільки за певних умов. Це може
бути  основою хвилинної чи півхвилинної рекламної стрічки для телебачення, де ми
покажемо  разюче перетворення, що його може спричинити “Врододій”. А вся реклама
складатиметься  з  послідовних  серій.  Їх  демонструватимуть  по  телебаченню й
друкуватимуть  у  газетах  і  журналах майже так само, як багатосерійні фільми й
романи  з  продовженням. Кожного тижня глядачі й читачі сподіватимуться побачити
нові  зміни  в  перевтіленні  Лори  Смайт. Чи стане вона ще кращою? Тут має бути
елемент інтриги. Ви зрозуміли мою думку?
-  Це  не  становитиме  технічних труднощів, - озвався Мак-Кінлі. - Треба тільки
вирішити,  як довго триватиме кожна серія, щоб визначити інтервали між зйомками.
А  це  великою  мірою  залежатиме  від  того, які зміни зробить доктор Престон у
зовнішності дівчини.
-  За доктора Престона не турбуйтеся, - відказала місіс Белл. - Він зробить такі
зміни,  яких  цілком  вистачить, аби задовольнити ваші камери. Ми думаємо, що ці
серії  йтимуть  протягом  шести-восьми  тижнів.  А  потім  можна  буде з успіхом
використати  ваш  метод послідовного монтажу. Це, звичайно, на телебаченні, не в
пресі.
-  Для  преси  можна  зробити  інакше, - втрутився до розмови Клайв Роуз. - Дати
цілу  сторінку  невеликих  фотографій,  скажімо, двадцять чи тридцять, показавши
поступовий  перехід  від непримітності до вроди. То буде дуже наочна й ефективна
реклама.
- Еге ж, - пробурмотіла місіс Белл. - Можна зробити й таке.
-  Існує  ще  один  спосіб,  який  ми  можемо  використати,  -  вів далі Роуз. -
Кінокнижечки.  Ви,  мабуть,  знаєте,  що це таке, - маленькі книжечки з окремими
кадриками,  які немовби оживають, коли швидко відпускати сторінки з-під великого
пальця.  Це  майже  той  самий  метод  послідовного  монтажу,  що його Мак-Кінлі
пропонує для телебачення.
-  Теж  годиться,  -  мовила місіс Белл. - Коли випустити їх великим тиражем, це
обійдеться зовсім недорого.
-  І  неодмінно  кольорові,  -  підказав  Роуз.  -  Це  те,  чого  не  може дати
телебачення.  Вони  являтимуть  собою  щось  на  зразок  телевізійних  фільмів у
кольорі й дуже підвищать збут.
Місіс Белл схвально кивнула.
- Ще є пропозиції?
-  Ми  передбачили  також  можливість  вебти кольорові зйомки для кінореклами, -
сказав Дейв Блант.
- Гаразд. Кіно теж непоганий засіб реклами, хоча й більш обмежений.
- Воно має велику молодіжну аудиторію, - зауважив Роуз.
Місіс Белл на хвилю замислилась.
-  Молодіжний  ринок  нас не дуже цікавить. “Врододій” розрахований переважно на
зрілих  жінок,  що відчувають наближення старості й хочуть підсвіжити свої чари.
Однак  у  певних  районах  ми  могли  6  використати й кінорекламу. - Вона трохи
помовчала.   -  Ну,  оце,  здається,  і  все.  Доктор  Престон  розпочне  дослід
наступного  понеділка, і ви маєте ще близько тижня на підготовку. Ми хочемо, щоб
усі зйомки, пов’язані  з  цим  дослідом,  велися  в  приміщенні  нашої фабрики в Стенморі. Там є
велика  кімната,  яку  ми  переобладнаємо  під  павільйон. Таким чином знімальна
група матиме змогу підтримувати ближчі зв’язки з доктором Престоном і з самою дівчиною.
- Коли буде готове приміщення? - спитав Мак-Кінлі.
- Завтра.
-  Добре.  Бо  там  ще  треба  буде  встановити чимало апаратури. Сподіваюся, що
кімната  звуконепроникна,  хоча,  зрештою,  це  не  так уже й важливо. Ми можемо
завжди вдатися до дубляжу.
-  Зробимо  все  можливе,  -  пообіцяла  місіс  Белл,  - Ну, а тепер щодо самого
виробу...
Вона  очікувально  обернулася  до міс Аурі, яка розкрила великий пакет і витягла
звідти  три  картонні  коробки на зразок тих, що в них запаковують тюбики зубної
пасти.  Вона  передала  їх  на  кінець столу Роузові, Мак-Кінлі й Блантові, і ті
заходилися розглядати їх.
-  Це  тільки  макети упаковки, - пояснила міс Лурі. - У тюбиках звичайнісінький
кольдкрем.  Ми  зберегли  фірмову  кольорову гаму - голубе з сріблом, - і тюбики
мають  надзвичайно  привабливий вигляд. Їх зроблено з напівпрозорого поліетилену
без  жодного  рубця.  Написи  тонкі й вишукані. Я вважаю, що наш художній відділ
зробив напрочуд елегантну упаковку.
-  Авжеж,  -  погодився  Роуз.  -  Таки  елегантно.  Це  полегшить роботу нашому
друкареві, коли він добиратиме шрифти для оголошень.
На  хвилю запала мовчанка, тоді Мак-Кінлі й Блант знову змовницьки зашепотілися.
Фасберже позіхнув, кілька секунд дивився у вікно, потім спитав:
- Які ще справи?
-  Думаю,  поки  що  все,  -  сказала Аманда Белл. - Сьогодні я напишу листа міс
Стенз, повідомлю про те, що її прийнято і куди їй треба з’явитися  на  роботу.  А  скоро  ми розробимо детальний розклад зйомок, я дам вам
знати про все.
- Ну що ж, - сонно сказав Фасберже. - В такому разі нараду закінчено.
Він  підвівся  і перевальцем вийшов з кімнати. Інші вставали неквапніше й поволі
рушали до дверей, перемовляючись між собою.
Незабаром кімната для нарад спорожніла.

Наступного  ранку  Мері Стенз одержала листа від косметичної фірми “Черіл” і при
першій же зручній нагоді подзвонила Даркові.
-  Чудово,  -  сказав  він.  -  Тепер  ми  можемо  запланувати  до друку великий
ілюстрований  репортаж. Я пропоную перевершити “Черіл” щодо кількості фотографій
і   розпочати  щоденні  зйомки,  аби  зафіксувати  геть  усе,  що  вони  з  вами
робитимуть, причому без ретушу.
-  А  це не ризиковано? - спитала вона. - Я хочу сказати - коли я щодня ходитиму
на зйомки до редакції.
-  В  цьому  немає  потреби. У мене є гарний фотоапарат, а лампи й інші приладдя
можна  позичити.  Отже,  я зможу провадити всі зйомки сам, у себе вдома, якщо ви
матимете на це кілька хвилин.
- Звичайно, - видихнула вона. - З великою приємністю.
-  А  я позичу ще репортерську камеру, щоб робити чорно-білі й кольорові знімки,
не міняючи плівки.
- Коли ж мені приходити... до вас додому? - .нетерпляче спитала вона.
-  Це не спішно, - недбало мовив Дарк. - Оскільки ви починаєте роботу наступного
понеділка, то давайте умовимося на п’ятницю. Скажімо, десь о дев’ятій.
- Я прийду, - пообіцяла Мері й повісила трубку.
“Дурепа!  -  лаяла  вона  себе,  йдучи  від  телефонної  будки.  - Йому ж цілком
байдужісінько   до   тебе.   В   його  уяві  ти  всього-на-всього  репортаж  для
“Очевидця”...  А  проте,  якщо  цей  дослід  і  справді  матиме успіх, якщо вони
зроблять мене вродливою... тоді ще хтозна, як воно все буде...”
Вона  повернулася  в контору до осоружної друкарської машинки, бо ще кілька днів
їй потрібний був цей заробіток.


Частина друга
ПІДНЕСЕННЯ

РОЗДІЛ ДЕВ’ЯТИЙ

-  Краса - це лише зовнішня оболонка, - сказав доктор Джеймс Рафф, закладаючи до
шприца  нову  стерильну  голку.  -  Афоризм  дуже давній, але з погляду біохімії
вельми справедливий.
Голос   його  звучав  спокійно,  без  будь-яких  інтонацій.  Дівчина  лежала  на
операційному  столі під безтіневою лампою, прикрита лише білим простирадлом, і з
деяким  острахом  спостерігала  його  дії,  але всі рухи доктора Раффа були такі
неквапливі, ба навіть недбалі, що це мимоволі заспокоювало.
-  Фізична  краса  в людському розумінні - це форми тіла і обличчя, - незворушно
вів  далі  він,  наче  звертався  до великої аудиторії студентів-медиків. - Є ще
духовна краса, але це абстрактна річ, і ми її не чіпатимемо.
До  кімнати  швидко  зайшла  медсестра  й  почала  протирати  руки антисептичним
розчином.  Рафф проштрикнув голкою гумовий ковпачок маленької зеленої пляшечки й
набрав  у  шприц  трохи  жовтуватої  рідини. Він якусь хвилю стояв над дівчиною,
позираючи на неї згори вниз4 своїми дивними проникливими очима,
-  Форми тіла є наслідком складних хімічних процесів усередині клітини, - сказав
він.  -  Від  самого  моменту  зародження  тіло людини росте й набирає форми під
впливом  складних  хімічних  речовин  у  вигляді ензимів, протеїнів та гормонів.
Боюся,  самі собою ці слова ні про що не говорять. Ідеться про атоми й молекули,
що керують іншими атомами й молекулами.
Він  узяв  руку дівчини й швидким професійним рухом увігнав голку під шкіру, так
що  Мері  майже  не відчула болю. Тоді витягнув шприц і поклав його на невеликий
металевий піднос.
-  Ви  трохи  заснете,  -  мовив  він.  -  Так  буде легше. Ніякого хірургічного
втручання не буде, але треба зробити серію глибоких ін’єкцій,  не  дуже  приємних. Прокинетеся така сама, як і були, коли не зважати на
кілька проколів голкою. А далі побачимо.
Він  одійшов  від  столу, і тепер голос його долинав до неї з протилежного кінця
кімнати.
-  Людське  тіло  безперервно  змінюється від зародження до смерті. Треба тільки
керувати  характером  цих  змін,  щоб надати йому бажаної форми, точнісінько так
само,   як   можна   прискорити   або  затримати  розвиток  рослини  відповідним
підживленням грунту.
Він обернувся до операційного столу й спитав:
- Адже ви розумієте, про що я кажу, правда ж, міс Стенз?
Та вона вже нічого не чула.
Рафф суворо й зосереджено подивився на сестру, тоді сказав:
-  Я  думаю,  ми почнемо з естрогенів, - скажімо, з естрадіолу чи його похідних.
Це заокруглить і пом’якшить  форми тіла, поліпшить структуру шкіри і взагалі посилить деякі прикмети.
Зробіть ласку, сестро, підготуйте її до глибоких внутрішніх ін’єкцій.
-  Гаразд,  докторе,  -  озвалася  сестра й стягнула простирадло з розслабленого
тіла дівчини.
Так почалося перевтілення Мері Стенз.

*       *       *

Найбільші   ускладнення   виникли  в  знімальному  павільйоні,  де  Клайв  Роуз,
Мак-Кінлі  та  Блант  надсаджували  горлянки  і  ніяк  не  могли  дійти згоди. А
оператори,  освітлювачі  та звукотехніки майже весь час стояли без діла, байдуже
спостерігаючи  їхні  суперечки.  Кожного  дня знімальна група випивала по кілька
кварт чорної кави.
Цього  разу  Мак-Кінлі  був  кевдоволений  тим,  що  Роуз заборонив удаватися до
косметики.
-  Не  можна  знімати  дівчину  без  косметики,  -  доводив він, - Цього вимагає
освітлення й чутливість плівки.
- Ніякого прикрашання, - не поступався Роуз,
- Ви хочете, щоб вона вийшла як мара?
-  Нехай,  - твердо відказав Роуз. - До косметики вдамося потім, коли треба буде
підкреслити її вроду.
Програма  зйомок  була  доволі  широка.  На  додачу до кольорових та чорно-білих
кінострічок  передбачалося  зробити  кілька великих фотосерій, що задовольнили б
усі  вимоги  рекламної  кампанії. Фотографи були ще доскіпливіші й мало не гопки
скакали,  як  щось  було  не  по-їхньому: чи то освітлення, чи тіні, чи, як вони
казали,  “глибина  кадру”.  Павільйонні  зйомки  незмінно  затягувалися майже до
вечора,  і  вже  після  перших  днів  Мері з куди більшою охотою поринала в тиху
безтямність ранкових сеансів біохімічної терапії.
Та  справжньою кульмінацією сталії для неї щовечірні відвідини Даркової квартири
в  Найтсбріджі.  Не  тому, що між ними виникли якісь особливі стосунки, - просто
їй  подобалося  бути  поруч  нього й слухати його впевнений насмішкуватий голос.
Фотографував  він  без  метушні, напевне знаючи, чого хоче, і орудував лампами й
камерами з вправністю досвідченого репортера.
Кожного  вечора Мері докладно, не поминаючи найменших дрібниць, розповідала все,
що  сталося  того  дня  на  фабриці в Стенморі, а Дарк записував ці розповіді на
портативний  магнітофон.  Потім  вони  звичайно  випивали трохи й невимушено про
щось  гомоніли,  а  десь близько десятої Мері вирушала додому, в своє непривітне
помешкання,  де мусила слухати, як у спальні Пекелопа розважається з котримсь із
своїх  “приятелів”.  Проте  траплялися  й такі вечори, коли Дарк був зайнятий на
якомусь  прийомі  чи  мав  іти  як  репортер кудись на званий обід, і тоді Мері,
почуваючи  себе  самотньою  й  нікому  не потрібною, гаяла час у кіно, щоб трохи
забутися.
Вечорами,  повернувшись  додому,  вона  замикалася  у ванній і пильно розглядала
своє  обличчя  й  тіло  - чи нема яких змін; та коли не брати до уваги маленьких
червоних  слідів голки, що поцяткували її шкіру, вона була така сама непоказна й
мало  приваблива,  як  і  раніш. Лише в кінці першого тижня їй здалося, що в неї
посвіжішала  шкіра  й  стали  важчі  груди,  хоч  сантиметр  не  показав  ніяких
відчутних  змін. Очі теж неначе проясніли й пожвавішали. Проте Мері розуміла, що
все це може бути тільки самообман, коли бажане видається реальним.
Вона  ледве  дочекалася,  поки  минуть  нічим  не заповнені субота й неділя, аби
побачити,  що  покаже  наступний  тиждень. У середу ввечері, на десятий день від
початку досліду, коли вона, як звичайно, прийшла до Дарка, той зауважив:
- Мері, ви починаєте змінюватись.
- Я знаю, - жваво озвалася вовд, марно силкуючись погамувати збудження.
Він прискіпливо розглядав її обличчя.
-  У  вас  погладшала шкіра, якось наче округлилися всі риси, та й колір обличчя
змінився на краще. І волосся теж - он яке стало блискуче.
- Змінилися й виміри, Поле, - докинула вона. (Звертання на ім’я  непомітно  виникло  між  ними протягом попередніх щирих розмов). І, хоч як це
неймовірно, я навіть підросла майже на півтора дюйма.
-  Цікаво,  -  задумливо  мовив  Дарк. - Здається, фірма “Черіл” таки знає, куди
гне.  Дивна  річ,  нам  і  досі не пощастило натрапити на слід доктора Престона.
Таке  прізвище  Мають  кілька лікарів, але жоден з них не може бути причетний до
фірми  “Черіл”.  Один  наш співробітник три дні чатував коло фабрики в Стенморі,
намагаючись  упізнати  його  за  вашим  описом.  Я  сподівався,  що  ми  зможемо
вислідити його автомобіль.
-  Можливо,  мені  пощастить  запримітити  номер,  - озвалася Мері. - Така довга
чорна  машина,  досить  стара. Я два чи три рази бачила, як доктор виходив з неї
ранком, коли була вже на фабриці.
-  Це  полегшило  б  пошуки,  -  сказав  Дарк.  -  Ми,  звісно,  не маємо наміру
знеславити  ні  самого  доктора,  ні когось із людей, причетних до цієї історії,
але  чим  більше  фактів  зберемо,  тим краще. Якщо той доктор Престон і справді
такий  талановитий,  то  він має бути добре відомий у галузі дослідної медицини.
Чи він казав вам щось про себе?
-  Він взагалі дуже мало розмовляє, та й то лише загальними фразами. До того ж я
майже весь час під наркозом.
Дарк запалив сигарету і замислено пахкав димом.
-  Усе  це  дуже  дивно,  -  пробурмотів  він.  -  Але ми маємо доволі часу, щоб
розгадати цю таємницю.

На  кінець  третього тижня найнеуважніший спостерігач не зміг би не помітити, що
з   простою,   непоказною   міс   Мері  Стенз  бурхливо  відбувається  дивовижна
метаморфоза.  Це  скидалося  на  появу  яскравого  метелика із сірої непримітної
лялечки.  Здавалося,  під  впливом  якихось  незбагненних  чар  з обличчя й тіла
дівчини   спадає  невидима  оболонка,  відкриваючи  очам  її  справжнє  єство  -
природне,  звабливе  й  напрочуд  жіночне. Краса її проступала не враз: спочатку
пом’якшали  риси  обличчя  й  стали  ясніші  очі;  тьмяно-каштанове  волосся  набуло
бронзового  полиску;  погладшала  й  зробилася шовковистою шкіра. Так поступово,
день  за  днем,  вимальовувалася нова Мері Стенз. Вона стала вища на зріст, бо в
неї  подовшали  ноги, і тепер навіть незграбна сукня не могла приховати того, що
форми  її  тіла  наближаються  до  голлівудських  пропорцій. Чоловіки на вулицях
почали з цікавістю озиратися на неї.
Пенелопа,  надто  захоплена  своїми  “приятелями”,  не  іюмічала  разючих змін у
подрузі,  аж поки вони дійшли такої межі, коли не помітити їх стало неможливо, і
це  відкриття  було для неї цілковитою несподіванкою. Мері намагалася заспокоїти
подругу   і  якось  пояснити  їй  суть  досліду,  але  Пенелопа  тільки  вражено
повторювала,  що  такого не може бути. А потім, збагнувши нарешті, що то правда,
голосно вигукнула:
- Хай мене чорт ухопить, коли тут усе чесно!
Втім,  Пенелопиного  обурення  вистачило ненадовго; за хвилю вона вже заходилася
збуджено  розглядати  оновлену  Мері,  а  тоді потягла її до спальні й примусила
роздягнутися. Вона ледве вірила власним очам.
-  Ну,  Мері,  ніколи б не подумала, що таке може бути, - заявила вона. - Я й не
знала, що вони здатні на такі чудеса.
- Це особливий дослід, - скромно пояснила Мері, вдягаючись. - Він пов’язаний з великою рекламною кампанією.
- Як, ти сказала, зветься той крем?
- “Врододій”.
- Завтра просто зранку побіжу куплю.
-  Його  ще  немає в продажу, - сказала Мері. - Та й навряд чи він даватиме такі
наслідки.  Суть  цього досліду в тому, аби показати, що може зробити “Врододій”,
застосований у концентрованому вигляді в клінічних умовах.
-  Що  ж,  я  й сама залюбки скупалася б у тому концентраті, - роздумливо мовила
Пенелопа.

На  фабриці  в Стенморі всі, хто був принетний до досліду, з захопленням стежили
за  перевтіленням  Мері  Стенз.  Тільки  доктор  Рафф, він же Престон, залишався
спокійний,  незворушний,  нічим  не  виказував  свого  задоволення  і педантично
простував  до мети. Фасберже раз у раз навідувався до дослідного відділу, щоб на
власні  очі  побачити  чудо  під  назвою  “Врододій”.  Клайв Роуз не знав, на що
застосувати  свою  бурхливу  енергію. Мак-Кінлі й далі вимагав косметики, і Роуз
врешті поступився.
-  Гаразд,  -  погодився  він.  -  Трохи  підмалюйте, але не захоплюйтесь. Треба
нагнітати ефект поступово...
На  обличчя  Мері  поклали трохи косметики й дали їй елегантніше вбрання. Зйомки
не  припинялися  ні на день - чорно-білі й кольорові, кіно й фото. Тривав і курс
лікування  -  щоранкові  сеанси  під  наркозом,  а  після  них знов аж до смерку
виснажлива  метушня  в  павільйоні. На кінець четвертого тижня Мері подумала, що
дослід  наближається  до  завершення.  Роздивляючись себе в дзеркалі й на екрані
під  час переглядів знятої плівки, вона пересвідчувалася, що стала зовсім іншою.
Замість  непримітної,  вайлуватої,  недбало  вдягненої Мері Стенз перед нею була
блискуча й елегантна красуня Лора Смайт.
Пол Дарк був просто приголомшений швидкістю й обсягом цього перевтілення.
-  Ті  дурні  з  фірми “Черіл”, мабуть, і не розуміють, що з цього можна зробити
найгучнішу  сенсацію року, а не якийсь там рекламний трюк, - сказав він. - Ладен
заприсягтися, що нічого схожого досі не було.
- Вони мають на меті лише продаж “Врододію”, - зауважила Мері.
-  Звідси й усі таємниці, - докинув Дарк. - Цей дослід не має нічого спільного з
“Врододієм”  як  косметичним  засобом.  Це курс клінічного лікування, і ніякий у
світі  “Врододій”.  хоч  би  втирати  його  в  обличчя й тричі на день, не дасть
подібних  наслідків.  Рекламувати  й продавати косметичний виріб, грунтуючись на
такому свідомому обмані, просто неетично.
Мері всміхнулась і поклала руки йому на плечі.
- Поле, мені байдуже до етичних міркувань, пов’язаних  із  “Врододієм”,  я  волію думати про себе. Ви справді вважаєте, що вони
зробили мене гарною?
-  Так,  -  не вагаючись відповів він. - Вони зробили вас справжньою красунею, я
навіть  не  уявляв  собі,  що  таке можливе. Щиро кажучи, я не бачу, чого ще вам
можна додати.
- Курс лікування триватиме ще три або й чотири тижні.
Дарк  висунув  шухляду  письмового столу й дістав звідти невеличку фотокамеру та
штатив.  Встановивши штатив посеред кімнати, він прикрутив до нього апарат. Мері
помітила, що він трохи хмуриться.
-  Тепер  постає  питання,  коли  пустити  цю  історію  в  світ,  - мовив він. -
Звичайно,  найбільше  враження  вона  справить  перед  самим  початком рекламної
кампанії.  Тоді  фірма  “Черіл”  образиться  і майже напевне зніме свої численні
оголошення  в  “Очевидці”.  Не  скажу,  що  це  мене дуже лякає, але матеріальні
міркування теж мають певну вагу.
-  А  чи не можна опублікувати репортаж після того, як розпочнеться кампанія або
ж одночасно? - спитала Мері.
-  Чому  ж  ні,  -  ухильно  відповів  він.  -  Вони й тоді зможуть забрати свою
рекламу,  але  доведеться піти на ризик. Та є ще одна причина. Ми таки розшукали
вашого  доктора  Престона  за  номером  машини. Його справжнє прізвище Рафф, але
боюся, що його життєпис зробить фірмі “Черіл” погану рекламу.
Мері запитливо подивилася на нього. Дарк зосереджено розставляв рефлектори.
- Колись він був під судом у досить брудній справі, пов’язаній  з підпільним абортом, - сухо сказав він. - Його виключили з корпорації і
посадили у в’язницю за те, що він занапастив пацієнтку.
-  Он  як,  -  вражено  прошепотіла  Мері.  -  Важко  навіть собі уявити: доктор
Престон, і раптом...
-  Це  завжди  важко  уявити.  Просто  йому  не  пощастило. Але це ускладнює моє
завдання  і  ставить  перед  “Очевидцем” справжню проблему з погляду редакційної
політики.  Ми  завжди  пишемо  всю правду, незважаючи на можливі наслідки. Своїм
успіхом наш журнал завдячує саме безсторонній правдивості.
-  А  ви...  ви  не  вважаєте, що це буде на шкоду докторові? - нерішуче спитала
вона.  -  Я  хочу  сказати  -  витягти на світ божий його минуле. Зрештою, Поле,
кожен може помилитися.
Дарк  засвітив  фотолампи  і,  замірявши експонометром освітлення, знову вимкнув
їх. Після яскравого сяйва здалося, ніби в кімнаті на мить запала темрява.
-  Мері,  -  сказав  він  з ледь помітним невдоволенням, - я не можу приховувати
факти  на  догоду  рекламодавцеві.  Вся  ця  історія  з  “Врододієм”  має досить
неприємний  вигляд.  Вони  поклали  клінічний дослід в основу галасливої реклами
косметичного   виробу,   хоч   цей   виріб  напевне  не  має  приписуваних  йому
властивостей.   Той   факт,  що  доктор  Рафф-Престон  був  дискваліфікований  і
засуджений до ув’язнення,   тільки   цогіршує  справу.  Можливо,  я  помиляюся,  але  вважаю,  що
громадські  інтереси  вимагають надрукувати в “Очевидці” всю правду. Ми й раніше
втрачали  рекламодавців,  часом  дуже  солідних,  але  журнал не збанкрутував, а
згодом набрав ще більшої сили.
- Не знаю... - з сумнівом у голосі озвалася Мері. - Далебі, не знаю.
Дарк зупинив на ній похмурий погляд, тоді сказав:
- Тепер я шкодую тільки про те, що втягнув у цю історію вас.
- А от я ні, Поле, - з усміхом мовила вона. - Я рада, що це випало саме мені.
-  А проте, - невесело докинув він, - ми таки натрапили на цікавий матеріал, і я
дуже  вдячний  вам  за  допомогу.  Він рішуче звів затвор фотокамери й відступив
назад.  -  Давайте  братися  до  діла,  Мері. На важливі ухвали часу вистачить -
маємо ще принаймні три тижні.
Мері почала, готуватися до знайомої процедури фотографування.


РОЗДІЛ ДЕСЯТИЙ

Не  вірячи  сама  собі,  здавалося  б,  усупереч всім реальним можливостям, Мері
Стенз   із   кожним   днем   ставала  дедалі  вродливіша.  Регулюючи  діяльність
ендокринних  залоз та застосовуючи складні органічні речовини, що формували тіло
дівчини  зсередини,  доктор  Рафф діловито й педантично вдосконалював кожну рису
її  зовнішності.  Хоч  як  це  дивно,  але  всім,  хто спостерігав перевтілення,
видавалося,  що  вона  не  так  змінює  вигляд,  як  усе більше стає сама собою,
немовби  позбуваючись  невидимих  нашарувань, що до часу приховували її справжнє
єство.   Мері   почала   помічати,  що  на  чоловіків,  з  якими  їй  доводилося
спілкуватись,  її  присутність діє наче гіпноз: Дейв Блант тинявся по павільйону
мов  заворожений,  і  навіть  Клайв  Роуз,  попри всю свою жіночність, виказував
чисто чоловічі Ознаки.
Її  краса  була  незаперечна.  Досить  було глянути в дзеркало, щоб осягнути всю
значимість  чуда,  яке  звершила  біохімія. Жінка, що дивилася на неї з-за скла,
була  така  вродлива, що аж дух забивало. То була не просто поверхова краса, яку
можна  сфотографувати,  -  здавалося,  вона  випромінює невловиме сяйво, щось на
зразок  сильних  струмів жіночності, й виходить далеко за межі зовнішньої вроди.
Тепер  і  Мері,  так само як за тиждень перед тим Пол Дарк, не могла собі уявити
ще  якісь  зміни; та доктор Рафф день у день терпляче провадив далі свій дослід,
і  її  чари  проявлялися  все  яскравіше,  як ото розливається сліпуче світло на
сході сонця.
На  цій  стадії  досліду фірма “Черіл” в особі Аманди Белл заходилась прикрашати
вже  майже  готовий  витвір  модним убранням та непомітним шаром косметики. Мері
Стенз  привертала  увагу  на  вулицях,  і це починало її дедалі дужче бентежити.
Чоловіки  й  жінки  розглядали  її,  наче відому кінозірку, а одного разу якийсь
спортивного  вигляду  юнак,  що сидів за кермом пошарпаного автомобіля, не маючи
сили одвести від неї очей, наїхав просто на ліхтарний стовп.
Занепокоєння  перших  днів  поволі  поступалося  місцем  невдоволенню. Здавалося
безглуздям,  що  така вишукана красуня має ходити пішки вулицями й користуватись
міським  транспортом,  наче  звичайна  дівчина-службовка. Коли вже фірма “Черіл”
надумала  зробити  її  в  своїй  рекламі  знаменитістю,  то  нехай  би  до неї і
ставились  належним  чином:  возили  в  автомобілі,  надали б пристойний номер у
готелі   чи  квартиру  в  Мейфері.  Та  сказати  про  це  Аманді  Белл  вона  не
наважувалась,  бо  розуміла  що  її робота на фірму доходить кінця, і не уявляла
собі,  що  чекає  її  попереду.  Вона  почала  уникати велелюдних місць і ранком
пробиралася  до  станції  метро  тихими бічними вуличками, а потім усю дорогу до
Стенмора ховала обличчя за розгорнутою газетою.
Наприкінці п’ятого   тижня   сталася  незначна  пригода.  Одного  ранку  коло  станції  метро
“Саут-Кенсінгтон”  її  перестрів  високий  на  зріст і приємний з виду молодик в
ошатному сірому костюмі, з репортерською камерою через плече.
-  Пробачте,  -  чемно  мовив  він. - Моє прізвище Джефкот, я з редакції “Івнінг
Діспетч”.  Наша  газета  щодня  дає добірку фотографій “Лондонські красуні”. Для
цього  ми знімаємо на вулицях міста гарненьких дівчат. - Він пильно подивився на
Мері  й  додав:  -  Але  ви  не просто гарненька - ви найвродливіша жінка, яку я
будь-коли бачив...
-  Даруйте,  але  я поспішаю, - сухо мовила Мері, намагаючись обминути його, але
репортер заступив їй дорогу і зняв з плеча камеру.
- Дуже прошу, дозвольте вас сфотографувати. Це забере лише кілька секунд.
- Ні-ні, не треба, - заперечила вона.
-  Тоді,  може,  колись іншим разом - скажімо, сьогодні ввечері? Якби ви зробили
мені ласку й назвали своє прізвище та адресу...
- Ні, - рішуче відказала Мері. - Я не хочу, щоб моя фотографія з’явилася  в “Івнінг Діспетч” ані в будь-якій іншій газеті. І взагалі не хочу, щоб
про мене знали.
-  Даремно ви кривдите наших читачів, - з ніяковою усмішкою зауважив репортер. -
А  могли  б  допомогти  газеті  збільшити  тираж.  Ви  дозволите  подзвонити вам
згодом?
- Ні, дякую.
Мері  спробувала  відсторонити його, але зачепила ліктем камеру і мало не вибила
її  з репортерових рук. Вона інстинктивно нахилилася підхопити її, і в ту ж мить
її  власна  сумочка  вислизнула  з-під руки, і все, що було в ній, висипалося на
тротуар.
- Ой, пробачте, будь ласка! - вигукнув молодик.
Поставивши  камеру  на землю, він заходився допомагати дівчині збирати розкидані
речі  -  гаманець,  пудреницю, губну помаду, ключі, дешевеньку авторучку, кілька
листів.  Він  піднімав їх і винувато подавав їй, але, передаючи одного листа, на
мить  затримав  його  в руці. Конверт був голубий, з емблемою у вигляді квітки і
написом:  “Косметична  фірма  “Черіл”;  на  ньому  стояла  чітко  надрукована на
машинці адреса та прізвище. Щоб запам’ятати  це,  досить  було  одного  швидкого  погляду, і в наступну мить репортер,
чемно всміхаючись, віддав їй листа.
- Ще раз перепрошую, міс Стенз, - мовив він. - Я знайду вас при кращій нагоді.
Мері  нічого  не  відповіла  і,  не звертаючи уваги на цікаві погляди випадкових
свідків, квапливо подалася до станції метро.

Того  ж  дня,  перед початком зйомок у павільйоні, Аманда Белл запросила Мері до
невеличкої  кімнати,  що правила за кабінет. Місіс Белл мала стомлений вигляд, і
крізь її звичайну ввічливість прозирало ледь помітне роздратування.
- Сідайте, міс Стенз, - сказала вона.
Мері  сіла,  спостерігаючи,  як  місіс  Белл  зосереджено  займає  своє місце за
столом.
-  Мені  двічі  дзвонили  з  “Івнінг  Діспетч”,  - мовила та навпростець. - Вони
якимсь  чином дізналися, хто ви і що працюєте у нас. Потім перевірили замовлення
на  рекламу  виробів  “Черіл”,  що  надійшли  через  “Мерріт  і  Хау”,  і  тепер
намагаються  звести  все  докупи.  Навряд чи треба вам казати, що ми вважаємо це
серйозним  розголошенням  таємниці,  і,  мушу  признатись, я не можу собі навіть
уявити,   як  це  могло  статися...  коли,  звісно,  ви  самі  не  дали  якогось
приводу...
- Пробачте, - озвалася Мері. - Все сталося цілком випадково.
Вона  розповіла про свою ранкову пригоду і пояснила, яким чином репортер Джефкот
роздобув ці відомості з адресованого їй фірмового конверта.
Обличчя місіс Белл ще дужче спохмурніло.
- Такі листи краще залишати вдома, - зауважила вона.
-  Я  взяла  його  з  собою,  коли  вперше  йшла до вас, - пояснила дівчина. - І
відтоді він так і лишився з сумочці. Я просто забула про нього.
Місіс Белл терпляче зітхнула.
-  Ну  що  ж, тепер уже нічого не вдієш. Мабуть, краще було б, якби ви дозволили
сфотографувати  себе.  Газетні  фотографи  недовговічні  - вже на другий день їх
майже ніхто не пам’ятає. Тоді не виплив би на світ ваш зв’язок з фірмою “Черіл”. А так...
- Я повелася так, як вважала за краще. Просто намагалася уникнути розголосу.
-  Якщо  “Діспетч”  не  вгамується,  розголосу  буде більш ніж досить. Та й інші
газети  враз  підхоплять новину. Лихо в тому, що доктор Престон домігся, либонь,
надто  великого  успіху.  Вони,  певне, наречуть вас найпершою красунею світу, і
тоді  весь  наш  послідовний план полетить шкереберть. Кого ж бо зацікавлять уже
відомі речі!
Місіс  Белл  вклала  сигарету  в  суворо  стулені  уста  і, не зводячи з дівчини
оцінюючого погляду, неуважно закурила.
-  На  щастя,  дослід  майже  закінчено,  - повела вона далі. - Ще два тижні - і
край.  На  той  час  ваша  краса  не піддаватиметься ніякому описові. - У голосі
місіс  Белл  забриніли  гострі  нотки,  і  це не сподобалось Мері. - Газетярі не
знають про вас майже нічого, крім прізвища, адреси та вашого зв’язку  з  фірмою  “Черіл”,  але,  поза  всяким  сумнівом,  полюватимуть на вас ще
тиждень  чи  два,  сподіваючись добути докладніші відомості. Певна річ, від мене
чи  будь-кого  з  персоналу  фірми  вони  ні  про що не довідаються. Мене турбує
тільки те, чи не пощастить їм витягти що-небудь з вас, міс Стенз.
Мері похитала головою.
-  Я  нічого  не  скажу,  місіс Белл, - рішуче мовила вона, винувато думаючи про
свою угоду з журналом “Очевидець”.
-  Ми  вважаємо  за  краще не ризикувати, і тому містер Фасберже погодився вжити
певних  заходів безпеки. Вони коштуватимуть фірмі чималих додаткових витрат, але
це  краще,  ніж  ставити  широку  рекламну  кампанію  під  загрозу  зриву з боку
настирливих  газетярів  та  фоторепортерів.  Одне  слово,  нам здається, що буде
краще, коли до початку кампанії вас ніхто не зможе застати вдома.
- Зрозуміло, - пробурмотіла дівчина, насправді ще нічого не розуміючи.
-  Ми гадаємо, що вам уже тепер слід обернутися на Лору Смайт. Для вас замовлено
номер  в  одному з найкращих лондонських готелів, де присутність вродливої жінки
навряд  чи  збуджуватиме  цікавість. Ви перебудете там ті два тижні, що лишилися
до  закінчення  досліду.  Ми також найняли приватного детектива, який стежитиме,
щоб  ніхто  не  мав  до  вас доступу, окрім мене, службовців фірми та рекламного
агентства.  Він  супроводитиме  вас  скрізь.  Кожного  ранку  біля готелю на вас
чекатиме  автомобіль,  який  одвозитиме  вас  у Стенмор, а ввечері приставлятиме
назад.  Іншими  словами,  міс  Стенз, чи, краще сказати, міс Смайт, ви будете на
повному утриманні фірми.
- Дякую, - непевно мовила дівчина. - А що буде потім?
-  Після  завершення  досліду ми з місяць почекаємо, перш ніж розпочати рекламну
кампанію. Цей час ви будете вільні, і ми гадаємо, що вам краще зникнути.
- Зникнути?..
Місіс Белл хитрувато посміхнулась.
- Поїхати в місячну відпустку на Французьку Рів’єру,  де  вродлива  жінка знову ж таки нікому не впадатиме в око. На той час, як
ви  повернетеся,  “Врододій”  запустять  у виробництво, рекламна кампанія буде в
розпалі, і тоді вже нам не загрожуватимуть ніякі виступи преси.
- А далі?
-  Далі  ви  зможете влаштувати своє життя на власний розсуд. Перед вами, жінкою
рідкісної  вроди,  відкриваються  чудові  перспективи. Можливо, час від часу вам
доведеться  звертатись  до  доктора  Престона,  щоб  підтримувати  красу, так би
мовити,  на  сталому рівні, але то вже буде справа чисто грошова. І ще одне... -
Місіс  Белл  млявим  рухом  тонких  пальців  поклала  недокурок  у велику скляну
попільницю.  -  Можливо,  фірма “Черіл” у майбутньому захоче скористатися вашими
послугами  з метою реклами того чи іншого виробу. Ви повинні підписати контракт,
що  залишатиме  це право за нами. Адже цілком зрозуміло, що не в наших інтересах
дозволити  вам  рекламувати  косметичну продукцію іншої фірми. Отож, сподіваюся,
це буде справедливо.
- Так. - погодилася Мері. - Це справедливо. Коли я маю переїхати в готель?
- Сьогодні.
- Мені треба забрати з дому деякі речі. 
Місіс Белл зробила заперечливий жест рукою.
- Забудьте про це. Вони нікуди не дінуться. Все необхідне ви дістанете. Запам’ятайте,  від  сьогодні  й  надалі  ви Лора Смайт, красуня-манекенниця, яка щойно
повернулася...  ну,  скажімо,  з  Америки.  Приватного детектива звуть Віллербі.
Ерік Віллербі. Поводьтеся з ним чемно. Це надійна людина.
- Гаразд.
-  Ви не повинні зустрічатися ні з ким, крім мене, містера Фасберже, міс Лурі та
містера Роуза з рекламного агентства. Розумієте?
-  Є ще одне, - сказала Мері, нахмурившись. - Я маю приятеля, з яким зустрічаюся
щодня. Адже мені можна буде бачитися з ним?
-  Єдина  відповідь  -  ні, - коротко відказала місіс Белл. - Йому доведеться на
кілька  тижнів  відмовитись од вашого товариства. Кажуть, розлука тільки зміцнює
почуття.
- Але ж маю я право на якесь особисте життя?.. 
Місіс Белл нетерпляче постукала пальцями по столу.
-  Міс  Стенз,  через  кілька  тижнів  ви зможете мати стільки особистого життя,
скільки  вам  заманеться,  -  мовила  вона. - Наша фірма зробила для вас чимало,
цілком  змінила  ваше майбутнє. Думаю, ми можемо сподіватись і на деякі невеликі
жертви з вашого боку. Зрештою, від цього виграємо ми всі.
- Що ж, гаразд, - похмуро озвалася Мері. - Я зроблю так, як ви хочете.
- От і добре, - сказала місіс Белл, підводячись, - А тепер - зніматися.
Дівчина пішла за нею до павільйону.


РОЗДІЛ ОДИНАДЦЯТИЙ

Того  ж  вечора вдягнений в уніформу шофер одвіз її в лискучому чорному лімузині
з  Стенмора  до  модерного  висотного  готелю  “Онікс-Асторія”,  спорудженого  в
Мейфері  лише  за  рік  перед тим. У вестибюлі її зустрів сам Еміль Фасберже. На
його булькатому жаб’ячому  обличчі  був  такий вираз, неначе він тільки й чекав нагоди накинутись на
дівчину  і  проковтнути  її живцем. Він прудко підскочив до Мері, владно стиснув
їй  руку  і повів до американського бару. Вони сіли за невеличкий круглий столик
під  пальмою,  і  запопадливий  офіціант  у  смокінгу  подав  їм  напої.  Світло
різноколірних  ламп,  схованих у заглибинах протилежної стіни, веселкою мінилося
в  струменях  мініатюрного  водограю.  Повітря було прохолодне, з легким запахом
парфумів,
-  Я  подумав”  що  мені  слід самому побачити, як вас тут влаштували, - пояснив
Фасберже. - До того ж скоро має з’явитися Віллербі, і я вас познайомлю.
-  Дякую,  -  пробурмотіла  Мері, намагаючись приховати невиразну підозру. - Тут
дуже гарно.
-  Один  з  наймодерніших готелів у Європі. Чудові бенкетні зали. Гарна кухня. Я
певен, що вам сподобається.
Вона поволі надпила свою чарку, шкодуючи, що замовила джин, а не херес.
-  Я  тільки  не  зовсім  розумію,  містере  Фасберже, чому фірма “Черіл” раптом
надумала  оточити мене таким піклуванням - наче яку заїжджу кінозірку. - Вона на
мить  затнулася, тоді додала: - Я хочу сказати, що цілком вистачило б і номера в
якомусь невеличкому готелі на тихій вулиці...
Фасберже солоденько всміхнувся і ніжно поплескав її по руці,
-  На це є кілька причин. По-перше, преса, здається, вже дещо рознюхала про вас.
Отож,  коли їм пощастить дізнатися ще що-небудь, то задля нашого престижу треба,
щоб  усе  виглядало  цілком  солідно. Нехай краще обложать “Онікс-Асторію”, аніж
оту  вашу  квартиру...  де  це  вона?..  ага,  в  Саут-Кенсінгтоні.  Це  питання
психології.
- Так, розумію, - погодилась вона.
-  А  потім  ще й ваша зовнішність, голубонько... Щиро кажучи, ми не сподівалися
таких  разючих  наслідків.  Ми  гадали,  що доктор... е-е... Престон зробить вас
гарненькою,  так  би  мовити,  на  рекламно-телевізійний зразок, і ні на мить не
припускали,  що  він  і  справді  зможе  вчинити  таке  неймовірне,  фантастичне
перетворення...  -  Він замовк і втупився в неї жадібним, майже хтивим поглядом.
-  Факт залишається фактом, він обернув вас на сліпучу, казкову красуню. Не можу
собі  навіть  уявити,  яка  ви  станете,  коли  скінчиться  дослід.  Мені бракує
фантазії.
- Я дуже вдячна докторові Престону і фірмі “Черіл”.
-  Так  от,  ви  повинні  зрозуміти,  як  не  до  речі  зараз те, що вами почала
цікавитися  преса.  Єдине, що ми можемо зробити, це поставити вас в умови, гідні
вашої  краси,  -  немовби  покласти  перлину  на  чорний  оксамит.  - Він лукаво
позирнув  на  Мері.  - Певна річ, усе це коштуватиме фірмі набагато дорожче, ніж
передбачалось,  але  я  з  превеликим задоволенням погодився на ці видатки. Мене
весь  час  не  залишає  якесь  таке відчуття, нібито це я сам вас сотворив. Отож
мені  дуже  приємно  чути  від  вас  слова подяки. - Він побожно згорнув руки. -
Теперішня молодь так рідко вміє по-справжньому виявляти вдячність.
Мері обережно всміхнулася до нього, але нічого не сказала. 
- Давайте ще вип’ємо, - весело мовив Фасберже, жестом підкликаючи офіціанта.
Замовивши напої, він заговорив далі:
-  Це  нам уперше випала нагода побалакати отак віч-на-віч, Лоро. - Він тихенько
осміхнувся  сам  до  себе.  -  Даруйте,  що  я  зважився вас так назвати, але ж,
зрештою, це ім’я вам теж дала фірма “Черіл”.
- Гарне ім’я, - погодилась Мері.
- Прекрасне ім’я, - з притиском докинув Фасберже. - Прекрасне ім’я  для  прекрасної  жінки.  -  Він  якусь  хвилю  помовчав,  немовби оцінюючи її
поглядом.  -  Думаю,  що  тепер, коли ми дали вам усе, чого тільки може забажати
жінка,  ви високо сягнете. Але ніколи не забувайте, що світ складається з людей,
а  життя - із стосунків між ними. І врешті важливіше те, кого ви знаєте, аніж що
ви знаєте, а тому треба цінувати друзів. Чим впливовіший друг, тим краще...
Офіціант  повернувся  з  напоями.  Фасберже,  розплатився  і  надпив свою чарку,
промовисто позираючи на дівчину.
-  Ви  доросла  й розумна, - нараз мовив він. - Інакше я й думати не наважився б
про  те, що хочу вам зараз запропонувати. - Він посміхнувся масними губами. - Ви
вже, певно, знаєте, що я маю на думці.
- Ні, не знаю, - насторожено відказала Мері. 
Він непевно здвигнув плечима.
- Що ж, Лоро, давайте подивимось на речі просто... 
Невідомо,  що то були за речі, але він так ї не встиг на них подивитися. До бару
зайшов  високий  на  зріст,  атлетичної  будови  чоловік  і  допитливо оглядівся
довкола,  неначе  когось  шукаючи.  Уздрівши  його, Фасберже замовк і підвівся з
місця.
-  Це  Віллербі,  -  сказав  він і подивився на свій коштовний годинник. - Трохи
зарано він... - І рушив назустріч прибулому.
Віллербі,  як  спостерігла  Мері,  був  кремезний,  чорнявий  і  досить  суворий
чоловік,  років  десь під сорок. На ньому був строгий сірий костюм, біла сорочка
і проста темно-червона краватка. Криси його м’якого  капелюха  трохи  обвисали,  хоч  це  й  не справляло поганого враження, а
невеличкі  темні  щіточки  вусів  зовсім не пасували йому. Загалом же, розважила
Мері,  він  надто  скидався  на  детектива,  щоб бути ним насправді й щоб носити
такий  дорогий,  доброго  крою  костюм.  Тримався  він скромно, говорив гарно. В
скісному  освітленні  бару  Мері помітила в нього на щоці довгий блідий рубець -
певне, слід від леза бритви.
Фасберже   належним   чином   відрекомендував   детектива.   Віллербі  елегантно
вклонився,  і  в  очах його майнув подив. “Мабуть, йому казали, що я вродлива, -
подумала  Мері,  -  але  він не гадав побачити таку красуню”. Вона раптом Почула
себе  певніше.  Та  разом  з  невиразною  довірою  до Віллербі проймалася дедалі
більшою  неприязню  до  Фасберже.  “Чого  це  я маю бути вдячна фірмі “Черіл”? -
невдоволено  питала  себе. - Все, що вони зробили, зроблено задля зиску, з чисто
корисливих  міркувань,  а  тепер  це  гладке одоробало вдає з себе благодійника,
сподіваючись,  що  я покірливо пущу його до себе в ліжко. Вони кидають бозна-які
гроші  на  рекламу,  а мені платять жалюгідні дві сотні фунтів за весь дослід, і
тепер,  коли  небезпека  розголосу  примусила їх величати мене так, як уже давно
слід  було б, він хоче вигадати ще й на своїй облудній щедрості. Ну дарма, скоро
я вже зможу стати сама собою і жити так, як мені забагнеться. А тим часом...”
“Треба  зустрітися  з Полом, - нараз сяйнула думка. - Вони припнули мене в цьому
розкішному готелі, ще й цербера приставили для охорони, але над усе я зобов’язана йому...”
“А  чи  так  це?  -  зашепотів ледь чутний голос десь у закутку її свідомості. -
Хіба  зробив  Пол Дарк що-небудь таке, що розбігалося б з інтересами “Очевидця”?
Насправді Фасберже зробив для тебе куди більше, ніж Дарк: він дав тобі вроду”.
“Але  ж  я  люблю  Пола,  - переконувала вона себе. - Якби не він, я б ніколи не
дізналася  про  цей  дослід  і не стала б красунею. Якщо він схоче, я належатиму
йому”.
“Ти  йому  не  потрібна,  - не вгавав ледь чутний голос. - Йому потрібний тільки
сенсаційний  репортаж з фотографіями. Єдине, що він може, - це заплатити тобі за
шпигунство.  Оце і все! Ти просто шпигунка, найнята за гроші, аби зрадити людей,
які змінили твоє життя...”
Мері  одігнала  від  себе  всі  сумніви  ї  зосередила увагу на тому, що діялося
навколо.  З одного боку поруч неї сидів Віллербі, з другого - Фасберже. Віллербі
з ледь помітним північним акцентом говорив:
-  Я  дуже  радий  познайомитися  з вами, міс Смайт. Ви навіть гарніша, ніж мені
казали.
-  Дякую,  -  тихо  озвалася  вона,  усміхаючись  до  нього. Фасберже несхвально
насупив брови і сказав:
- Обов’язки  містера  Віллербі  полягають  у  тому,  щоб  не пускати до вас набридливих
відвідувачів і супроводити вас поза готелем. Він буде ніби зв’язковим між вами та навколишнім світом.
- Розумію, - мовила Мері.
-  Що  ж  до  службовців  фірми  “Черіл”,  -  додав  Фасберже,  -  то тут він не
втручатиметься, бо чітко знає межі своїх повноважень.
Мері  нічого  не  сказала,  тільки  обмінялася  з  Віллербі  швидким промовистим
поглядом. Вона вже відчула, що він на її боці.
- Моя кімната поряд з вашим номером, - сказав Віллербі, - і ваш телефон з’єднаний  з  моїм,  так  що  я  можу  перехоплювати  всі  дзвінки, коли вам хтось
дзвонитиме.
- А коли дзвонитиму я? - поцікавилася Мері.
-  У принципі - також, але я певен, міс Смайт, що такої потреби не виникне. Хочу
сподіватися, що ви не будете ховати від мене своїх намірів.
Вона кивнула головою.
- В такому разі ніяких ускладнень не станеться, - сказав він.
Мері обернулася до Фасберже.
-  Ми  наймаємо квартиру з подругою, - мовила вона. - Треба було б подзвонити їй
і повідомити про все.
-  Авжеж,  - охоче погодився Фасберже. - Тільки, я думаю, краще не казати їй про
те,  де  ви  зупинилися,  тобто не згадувати назви готелю. Не забувайте, що коли
вона живе з вами, то її теж можуть атакувати репортери.
-  Ви  маєте  рацію, - сказала вона. - Я не вдаватимуся в деталі, але треба дати
знати про себе, бо інакше в,она може занепокоїтись і звернутися до поліції.
Почувши   слово  “поліція”,  Фасберже  квапливо  клацнув  пальцями,  підкликаючи
офіціанта,  і  звелів  подати  телефон.  До  них  зараз  же  підкотили апарат на
невеличкому  нікельованому  столику на коліщатах, від якого тягнувся довгий шнур
до  стойки  бару.  Мері  взяла  трубку,  гарячково думаючи, як діяти. Певна річ,
телефону  в неї дома не було (ні вона, ні Пенелопа не могли дозволити собі такої
розкоші), але то була остання нагода зв’язатися  з  Полом  Дарком,  перш  ніж повноваження Віллербі наберуть чинності. В
кожному   разі,   вона  навряд  чи  збудить  таку  підозру,  коли  дзвонитиме  в
присутності самого Фасберже.
Вона  набрала номер Даркової квартири, затуляючи рукою диск, щоб ні Віллербі, ні
Фасберже не змогли помітити цифри. Тоді міцно притиснула трубку до вуха.
Коли  в  трубці  озвався  знайомий  голос Дарка, в Мері щось аж затремтіло. Вона
вирішила  грати напевне, на випадок, якщо Віллербі чи Фасберже почують чоловічий
голос, і сказала:
- Алло! Це Мері Стенз, Скажіть, будь ласка, Пенелопа є?
В Дарковому голосі забринів подив:
- А чого б це тут мала бути Пенелопа?
- Тоді, може, ви перекажете їй кілька слів?
- Мері, що сталося? - спитав Дарк.
-  Скажіть  їй,  що  мене  кілька  тижнів  не  буде  вдома. Я виїжджаю з міста з
друзями. Якщо її розпитуватимуть, нехай не каже нікому й слова.
- Звідки ви говорите? - допитувався Дарк.
-  Я  не  можу  сказати,  де  я,  але  про  мене добре дбають. Я їй час від часу
дзвонитиму. Бувайте здорові.
Вона поклала трубку, і офіціант забрав телефон.
- Хто то був? - поцікавився Фасберже.
- Один Пенелопин приятель. Він має ключ від квартири. Вона сама ще не прийшла.
Фасберже  це  пояснення,  як видно, задовольнило, але Віллербі скоса позирнув на
неї, і в очах його блиснули глузливі вогники. Це здивувало й стривожило Мері.
Фасберже неспокійно засовався на стільці.
-  Я  хотів  би  скористатися  з нагоди й показати вам ваш номер, - мовив він. -
Коли  містер Віллербі не заперечує, - він владно подивився на детектива, - ми на
часинку залишимо його тут.
- Гаразд, - погодилася Мері.
Фасберже позів її до ліфта, і вони піднялися на десятий поверх.

*       *       *

Номер  був розкішний, з такою величезною і пишною ванною, якої Мері ніколи ще не
бачила.  З  вікон  спальні відкривалася широка панорама Вест-Енду з мерехтливими
вогнями  площі  Пікаділлі  вдалині.  Телефон, як виявила Мері, не діяв: дзвонити
можна  було  тільки  через  кімнату Віллербі. Вона раділа, що встигла подзвонити
Даркові,  хоч  і  не  змогла  докладно  повідомити його про все; однак тепер він
принаймні  знає,  що  її  забрали з дому й тримають під наглядом. А вже редакція
“Очевидця”, певне, винайде спосіб розшукати її якомога скоріше.
А  тим  часом  треба було боронитись від Фасберже. Як вона й сподівалася, той не
забарився   перейти   в   наперед  запланований  наступ,  але  поводився  скорше
запопадливо,  аніж  агресивно.  Зокрема, він висловив надію, що тепер, коли вони
на  часинку  лишилися  самі,  йому  випаде  щастя  на власні очі побачити всю ту
красу,  якою  міс  Смайт має завдячувати йому. І якщо, мовляв, міс Смайт зробить
ласку  й  роздягнеться... Ні, він не стане кривити душею: це не чисто естетичний
інтерес,  і,  коли  на  те  пішло, його наміри аж ніяк не безневинні, але ж вони
обоє  дорослі,  а він ніколи не міг встояти перед жіночою красою. Міс Смайт може
дати  йому безмежну втіху, а він, у свою чергу, може дати їй чимало як готівкою,
так   і  у  вигляді  всіляких  дрібниць:  коштовних  прикрас,  хутр,  ба  навіть
автомобілів.  Мері  чемно  подякувала,  але  рішуче  відхилила  його пропозицію.
Фасберже  попросив  її  добре  все обміркувати, і вона сказала, що подумає. Він,
здавалося,  лишився  цілком  задоволений  такою  угодою, наче шахіст, що успішно
розпочав  партію  і  з  поблажливою  посмішкою  чекає беззастережної капітуляції
супротивника.
Він  одвів Мері назад до бару, де на них чекав Віллербі. і зараз же відкланявся.
Залишившись  наодинці  з  детективом,  вона  відчула ніяковість, але той повівся
приязно й дружелюбно.
-  Не  турбуйтеся, міс Смайт, - заспокійливо мовив він. - Моє діло доглядати вас
і правити за бар’єр між вами та пресою. Я не викажу вашої маленької таємниці.
- Таємниці? - розгублено перепитала вона.
-  Атож.  Я уже встиг побувати у вашій квартирі в Саут-Кенсінгтоні і розмовляв з
вашою подругою Пенелопою. Отже, я добре знаю, що ви не маєте телефону.
Мері безпорадно подивилася на нього і нічого не сказала.
-  Зрештою,  така  моя  робота,  -  вів  далі Віллербі, - збирати дрібні факти й
складати їх докупи. Але я не обов’язково  маю  доповідати  клієнтові про все, що дізнаюся. Клієнт дістає те, за що
платить гроші, не більше й не менше.
- Про що ж іще би дізналися? - тихо спитала вона.
-  Нічого  особливого.  Тільки  те,  що  набрали  номер  В-42-44.  Існує  спосіб
визначати телефонні номери за клацанням диска.
Серце  Мері  тоскно стиснулося. Тепер вона бачила під чемною, привітною машкарою
Віллербі  обличчя  хитрого  й  підступного ворога, проте не могла розгадати його
тактики.
- Чому ж ви не сказали про це містерові Фасберже? - спитала вона.
-  А  навіщо?  -  миролюбно  всміхнувся  Віллербі.  -  До  чого  турбувати  його
дрібницями?  Коли  вам  схотілося  подзвонити своєму приятелеві - гаразд, чому б
ні?  Якби  я  сказав  про  це,  містер Фасберже міг би замислитись. Можливо, він
подумав  би  собі:  а  чого  це  Лорі  Смайт  знадобилось прикидатися, ніби вона
дзвонить  подрузі,  коли там навіть нема телефону? Чому вона не могла поговорити
із  своїм  приятелем  відкрито, а вдалася до хитрощів? І що ж то за приятель, що
вона  держить його в такій таємниці? - Він на хвилю замовк і допитливо подивився
на Мері. - Ви розумійте, до чого я веду, міс Смайт?
-  Моє  особисте життя вас не обходить, так само як і містера Фасберже, - твердо
відказала вона.
-  Певна  річ,  ні,  -  добродушно  погодився він. - Тим-то я й не сказав нічого
Фасберже.
Мері похмуро зиркнула на нього, не знаючи, вірити чи ні.
-  У мене є чудова ідея, - раптом промовив Віллербі. - Давайте повечеряємо. Мені
надано  вільний  кредит  за  рахунок кишені Фасберже, і я не бачу, чому б нам не
побенкетувати по-королівському.
- Я живу тут коштом фірми “Черіл”, включаючи харчування, - озвалася Мері.
-  А  я й на думці не маю вечеряти тут, - пояснив він. - Надто вже тут розкішно.
Ми подамося в Сохо.
- Гаразд, містере Віллербі, - погодилася Мері. - Дякую.
І вони поїхали.

РОЗДІЛ ДВАНАДЦЯТИЙ

Пол  Дарк  не  належав  до  тих  людей,  що легко втрачають спокій, проте не міг
позбутися  почуття  невиразної  тривоги  за  Мері  Стенз. Телефонна розмова була
надто  ухильна  й загадкова і, як видно, мала на меті дати йому певні відомості,
що  їх  дівчина  не  могла  сказати  відкрито.  Дуже  скидалося на те, що за нею
встановлено  якийсь  нагляд,  і  тому  вона  говорила наче не до нього. Сам факт
здавався досить очевидним, що ж до причин, то вони були не такі зрозумілі.
Та  Дарк  був  більш  схильний  до  рішучих  дій, аніж до пустих розумувань. Він
дістав  з  шухляди  кілька  тек  з  нотатками  та  фотографіями до репортажу про
“Врододій”   і   заходився   швидко   переглядати   їх,  мимоволі  дивуюнись  із
неймовірного  перетворення  скромної,  непримітної  дівчини на справжню красуню.
Відшукавши  папірця  з  її  домашньою адресою, він переклав його до портфелика і
засунув  теки  на  місце.  Потім,  неначе раптом про щось згадавши, інстинктивно
замкнув шухляду й поклав ключ у кишеню.
Він  закурив  сигарету,  поглянув  на себе в дзеркало, тоді рушив, до вузенького
провулка, де стояла його машина, і поїхав у Саут-Кенсінгтон.
Вулиця,  на  якій  жили  Мері  і Пенелопа, була широка, облямована двома смугами
бульвару.  Високі,  потемнілі від часу будинки з жовтої цегли давно вже поділили
на  окремі помешкання. Дарк знайшов потрібний будинок і перебіг очима довгий ряд
табличок  з кнопками обіч дверей, доки зупинив погляд на прізвищі Стенз, поруч з
яким  у  дужках  стояло  Дайсон - певно, Пенелопине. Він нічого не знав про неї,
окрім  того,  що  раз  чи  два  принагідно  згадувала  Мері,  але уявляв її собі
яскравою моторною блондинкою. Він натиснув на кнопку і став чекати.
Через  деякий  час  двері  йому  відчинила  сподівана  блондинка. Щоправда, вона
видалася  Даркові  швидше  блідою  й  стомленою,  аніж  яскравою й моторною, але
волосся  її  наочно  свідчило  про  те,  що може зробити перекис водню, її жваві
зеленкуваті  очі  гарно  контрастували  з червоним халатиком, недбало обгорнутим
навколо тендітної постаті. Дівчина дивилася на Дарка з неприхованою цікавістю.
- Міс Пенелопа Дайсон? - спитав Дарк.
- Так.
-  Моє  прізвище...  -  Він  якусь  мить  вагався,  тоді  визнав  за  краще бути
обережним. - Я приятель Мері Стенз. У мене є до вас доручення від неї.
-  Справді?  -  мовила  Пенелопа, пильно розглядаючи ігого. - Може б, ви зайшли,
містере... е-е...
- Бейкер, - швидко підказав Дарк.
-  Ну що ж, це ви вже другий сьогодні. І що вона собі думає, ця Мері, хотіла б я
знати. Проходьте.
Дарк рушив за нею у тьмяно освітлене парадне і піднявся до квартири.
-  Може,  ви  сядете,  містере  Бейкер?  -  спитала  Пенелопа  і відгорнула полу
халатика, відкриваючи довгі стрункі ноги.
Дарк  сів  на  хиткий  стілець,  миттю  осягнувши  оком  усю  вбогість кімнати -
дешевенькі  меблі,  щербате  дзеркало,  вицвілі шпалери на стінах. Він ніколи не
уявляв собі Мері в такому жалюгідному оточенні.
-  На  жаль, я не можу з пропонувати вам чогось випити, - вибачилася Пенелопа. -
Наші гості звичайно приносять пляшки з собою.
-  Міс  Стенз  просила  мене  передати вам, що її не буде вдома кілька тижнів, -
мовив Дарк, переходячи до справи. - Сказала, що їде за місто з друзями.
-  Я  знаю,  - озвалася Пенелопа. - І що я не повинна розмовляти з репортерами і
взагалі з представниками преси,. А звідки мені знати, чи ви теж не репортер?
- Хіба я схожий на репортера? - спитав Дарк. 
Дівчина знизала плечима.
- Та ні, наче не схожі, але хто вас знає.
-  Якби  я  був  репортер,  то навряд чи міг би принести вам звістку від Мері, -
нагадав він.
Вона посміхнулася.
- Ах, он як! Значить, Мері?То  ви,  мабуть, і є отой таємничий знайомий, до якого вона ходить майже кожного
вечора, - той, що живе десь у районі Найтсбріджа.
- Можливо, - погодився Дарк. - А що, хіба вона розповідала вам про мене?
-  Та ні, не вона. Відколи її почали робити красунею, з,неї слова не витягнеш. Я
сама  одного  разу простежила, куда вона пішла, - просто з цікавості, знаєте. Їй
дуже поталанило, правда ж?
-  Так,  їй,  звісно,  поталанило. А скажіть, міс Дайсон, хто ще приходив до вас
сьогодні?
-  Та  такий  собі  цибатий  здоровило  з  вусиками і в капелюсі. Сказав, що він
представник  фірми “Черіл”, що Мері довго не буде і що я не повинна розмовляти з
газетярами і взагалі ні з ким.
- Він не сказав, куди вона поїхала?
-  Ні. Сказав тільки, що фірма дбає про її інтереси, хоч і невідомо, що воно має
означати.
- А прізвища свого не назвав?
- Ні. Але я запам’ятала номер його машини. Стежила з вікна, як він поїхав.
- Ви розумна дівчинка, - похвалив її Дарк. - То який же номер?
Вона закопилила губи і напустила на себе суворість,
- А чого це я маю вам казати? Я ж не повинна розмовляти ні з ким.
Дарк нетерпляче підвівся й почав походжати по кімнаті.
-  Даю вам слово честі, що я добрий друг Мері і ваш також, коли хочете. Я гадаю,
вона  попала в якусь біду Оте діло, в яке її втягнуто, досить нечисте і має дуже
скоро лопнути. Я хочу допомогти їй.
-  Я  б  не сказала, що то біда - зробитися красунею і дістати цілу купу чудових
суконь,  - невдоволено зауважила Пенелопа. - Я б і сама не відмовилася від такої
роботи.  Мене  анітрохи  не  здивує,  якщо  вона  подалася  десь  з  яким-небудь
мужчиною,  таким  собі  старим  товстуном,  що добре знається на гарних жінках і
вміє їм догоджати. Далебі, винуватити її я б не стала.
Дарк  не  зводив  з  неї  похмурого  погляду, немовби всотуючи ті слова. На свій
превеликий  подив  і  всупереч  здоровому  глуздові,  він  нараз  відчув  спалах
незрозумілого  роздратування,  що  дуже скидалося на ревнощі. Сама думка про те,
що  Мері  живе  з  якимось  мужчиною,  збурювала  темну  хвилю в його спокійній,
поміркованій  душі.  “Мабуть,  це  тому, що ми так часто бували разом, - подумав
він,  силкуючись  знайти  розумне пояснення. - Людям взагалі властиво створювати
собі ідолів, а потім вважати, ніби це їхня власність”.
-  Це  неправда,  - рішуче заперечив він. - Я скажу вам, як воно є, коли хочете.
Мері причетна до одної таємної справи, пов’язаної  з  рекламою  нового  косметичного виробу. Про це якимось чином пронюхала
преса,  і  фірма  “Черіл”  вжила  застережних  заходів.  Мабуть,  вони  її  десь
переховують,   аби  знати  напевне,  що  газети  не  розживуться  на  докладніші
відомості.
- Он як, - ухильно мовила Пенелопа.
-  І  ще  пораджу  вам  от  що,  - твердо провадив він далі. - Я думаю, вам слід
робити  так,  як  вони  кажуть. Не розмовляйте з репортерами і взагалі ні з ким.
Інакше Мері можуть загрожувати великі прикрощі.
- І з вами теж не розмовляти?
- Зі мною можете розмовляти, коли хочете. Я друг Мері.
Вона всміхнулася, і в очах її несподівано сяйнув розум.
-  Знаю, містере Бейкер, коли ви й справді Бейкер. Я здогадалася про це з виразу
вашого   обличчя,  коли  сказала  про  старого  товстуна.  -  Вона  перейшла  до
низенького столика і взяла з нього чорну сумочку. - Я дам вам номер машини.
Порившись  у  сумочці,  вона подала Даркові клаптик паперу. Він швидко глянув на
нього і сховав у портфелик.
-  Дякую,  Пенелопо. А тепер знаєте що? Накиньте на себе якусь одіж, і ми з вами
підемо трохи вип’ємо.
-  У  мене  є  інша  ідея,  -  сказала вона, несміливо позирнувши на нього. - Ви
сходіть і принесіть пляшечку, а я кращескину одіж.
Дарк осміхнувся.
- Навряд чи це сподобається Мері, - відказав він. - Ідіть одягайтеся.
Пенелопа знизала плечима й рушила до спальні.
Раптом біля дверей пролунав дзвінок.
Дарк  підійшов до вікна і вихилився надвір, але того, хто дзвонив, затуляла арка
під’їзду. З сусідньої кімнати озвався Пенелопин голос:
- Містере Бейкер, подивіться, будь ласка, хто там. Я сьогодні нікого не чекаю.
- Гаразд, - сказав Дарк.
Він спустився сходами до надвірніх дверей.
У  тьмяному  світлі прибулий виглядав ставним, молодим і гарним з виду. На плечі
в  нього  висіла  репортерська  фотокамера  в брунатному шкіряному футлярі. Його
обличчя  здалося  Даркові  знайомим,  але  він не міг пригадати, де й коли бачив
його.
- Добривечір, - ґречно привітався молодик. - Міс Стенз дома?
- Ні, - коротко відказав Дарк. - А хто ви такий?
-  Джефкот,  репортер  “Івнінг  Діспетч”.  Я зустрів міс Стенз сьогодні вранці й
пообіцяв,  що  зайду...  -  Він нараз затнувся і втупив очі в Даркове обличчя. -
Стривайте... - мовив здивовано. - Б’юсь об заклад... ви Пол Дарк із “Очевидця”!
- Привіт, Джефкоте, - похмуро озвався Дарк. - Світ тісний - ніде розминутися.
- Либонь, уже років п’ять спливло відтоді, як ви працювали в “Діспетчі”...
- Еге ж. П’ять років. Даруйте, може, це негостинно, але в мене побачення. Що вам треба?
- Просто міс Стенз.
- Її немає і більше тут не буде.
Джефкот осміхнувся, не зводячи з Дарка підозрілого погляду.
-  Я  так  і  знав, що за цим ховається якась історія, - мовив він, - і коли вже
нею  цікавиться  “Очевидець”,  то,  певне,  неабияка.  В  чому  тут штука, Поле?
Шепніть колезі хоч слівце.
- Для вас тут немає ніякої історії, - сказав, наче відрубав, Дарк.
- Натрапили на золоту жилу?
- На що я натрапив, вас не обходить. Дайте спокій міс Стенз. Це не знахідка.
-  Гарна  жінка  завжди  знахідка,  а  я,  признатися,  ніколи ще не бачив такої
красуні. До того ж, вона зв’язана  з  “Черіл”,  а  ті  затялися,  мов чорти, і ні пари з уст. Чим тут пахне,
Поле?
- Нічим.
-  Ну  що  ж,  полишаю вам бути першим на місці злочину, - невдоволено, проте не
без  поваги,  мовив Джефкот. - Принаймні тепер я знаю, що тут є за чим полювати.
Ми маємо свої методи.
- Помагай боже, - буркнув Дарк.
Він уже збирався зачинити двері, коли почув позад себе голос Пенелопи:
- Хто це, містере Бейкер?
Дарк  швидко  озирнувся  і  побачив,  як  вона  спускається  сходами, у короткій
зеленій  сукні,  схожа  на  ляльку  з  розмальованим  обличчям  та  пишно збитим
золотавим волоссям.
- Та так, пусте, - обізвався він. - Якийсь страховий агент.
Джефкот звів брови й тихенько присвиснув.
- На добраніч, містере Бейкер, - мовив він з образливою чемністю.
Тоді обернувся й пішов геть.
Дарк  почекав,  доки  Пенелопа  зійде  до  нього.  Дівчина взяла його під руку і
грайливо усміхнулась,
- Ну, ходімо вже вип’ємо, - пробелькотала вона. - Мені це корисно.
- Мені теж, - цілком щиро признався Дарк. І вони рушили до найближчої пивнички.


РОЗДІЛ ТРИНАДЦЯТИЙ

Наступного  ранку  Пол  Дарк  запросив  до  свого  кабінету  Бренду Мейсон. Вона
зайшла,  як завжди, твердою ходою, випромінюючи навколо себе невичерпну енергію,
і  рівно  сіла  навпроти, допитливо дивлячись на Дарка крізь рогові окуляри. Той
за звичкою подав сигарету, і вона закурила.
- Щось ти кислий, Поле. З похмілля?
- Не зовсім. Річ у тім, що ми загубили свою райську пташку.
- Це ти про Мері Стенз?
- Атож. Ділки з “Черіл” поквапилися сховати її від сторонніх очей.
- Навіщо?
-  Напала  на  слід “Івнінг Діспетч”, а може, й інші газети. Міс Стенз більше не
живе дома.
- А де ж вона?
-  Оцього  я не знаю, але хочу дізнатися. Я мушу розшукати її з чисто корисливих
міркувань - щоб поставити крапку в цій історії. Мені потрібні фотографії.
Міс Мейсон замислилась, раз у раз пахкаючи сигаретою.
- Гадаю, це викрадення з сералю влаштувала фірма “Черіл”.
- Майже напевне.
-  Що  ж  вони  могли  вдіяти?  Ти  кажеш,  дівчина  дуже  гарна, отже, вона має
привертати  до  себе  увагу.  В  той  же час їй, очевидно, й досі потрібно щодня
їздити  на фабрику в Стенмор... можливо, в автомобілі. Вона може жити або десь у
готелі, або в когось із службовців фірми.
- Скажімо, в тієї ж таки Аманди Белл, - висловив припущення Дарк.
- Або й у самого Еміля Фасберже, - цинічно докинула міс Мейсон.
Дарк спохмурнів.
-  Ну що ж, так чи інак, а це дає нам якийсь ключ. Послухай, Брендо, скажи отому
своєму Роджерсону, нехай пошукає по лондонських готелях особу на ім’я  Мері  Стенз, або ж Лора Смайт. Якщо ла кінець дня не буде чогось позитивного,
то, може, я сам під’їду в Стенмор і проведу невеличке приватне розслідування.
- Гаразд, - мовила вона. - І не забувай, тобі ще потрібне фото доктора Раффа.
- Плюс інтерв’ю  -  додав  Дарк.  - Але це ми залишимо на кінець. А тим часом треба зробити ще
одну  річ.  -  Він  дістав  портфелика, вийняв звідти згорнутий клаптик паперу і
подав  його  міс  Мейсон.  -  Це номер машини. Я хочу знати, кому вона належить.
Можливо, Роджерсонові вдасться з’ясувати й це, коли він перевірятиме готелі.
- Я все влаштую, - сказала міс Мейсон.
Коли  вона  вийшла  з  кабінету,  Дарк  ще  хвилину  нерухомо  сидів  за столом,
поринувши в роздуми. Потім глибоко зітхнув, протер очі й узявся до роботи.

На  четверту  годину  Роджерсонові  не вдалося роздобути потрібних відомостей. У
записах жодного великого готелю не значилось особи на ім’я Лори Смайт чи Мері Стенз. Скидалося на те, що її записано під іншим ім’ям,  якщо  вона  й  справді жила в готелі. Що ж до номера автомашини, то поліція
пішла  назустріч, але це потребувало часу. Урядовець, який мав дати дозвіл, саме
кудись виїхав, проте відомості можна було одержати вже другого дня.
Не  маючи  іншого  вибору,  Дарк  вирішив  діяти на власний розсуд. Він вийшов з
редакції,  сів  у машину і з максимальною швидкістю помчав у Стенмор. На початку
шостої  Дарк  був  біля  фабрики  “Черіл”.  Він  зупинив  машину  в зручному для
спостереження місці й став чекати, закурюючи одну сигарету за одною.
Він  приїхав  трохи  невчасно:  о  пій  на  шосту  з фабрики посунули робітники.
Суцільний  людський  потік  -  чоловіки  й жінки, хлопці й дівчата - виливався з
головної  брами  і  простував  до  найближчої  автобусної зупинки. За ним рушила
процесія   велосипедів,   моторолерів  і  автомобілів  найрізноманітніших  форм,
розмірів  і  марок.  Дарк  напружував  зір,  намагаючись  не  пропустити Мері, і
водночас  розчаровано  думав,  що,  мабуть,  спізнився. Очевидно, вона вийшла ще
перед тим, як він приїхав.
Робітники  швидко  розходились,  і невдовзі фабрика стала мовчазна й безлюдна. О
шостій  Дарк  остаточно  втратив надію і вже збирався ввімкнути мотор, щоб їхати
геть, коли на дорозі з’явився  невеликий  сірий  автофургончик і, повернувши до фабрики, зупинився біля
головної   брами.   На   кузові   були   яскраві   жовті  літери:  “Кінокомпанія
“Бельведер”.
Дарк  забрав  руку від ключа і став спостерігати. Шофер виліз із кабіни, обійшов
фургончик  і,  відчинивши  задні  дверцята,  почав  діставати  з  кузова  круглі
бляшанки,  в  яких,  очевидно,  була  кіноплівка.  Він поскладав їх одну на одну
рівним  стосом  і  поніс  до  брами.  Тоді  повернув до невеличких бічних дверей
фабричного будинку, штовхнув їх і зник з очей.
Дарк  облизнув  губи  кінчиком  язика.  В  його мозку гарячково снувалися думки.
Звичайно,  все  це мало про що говорило, однак скидалося на те, що в знімальному
павільйоні  ще  працюють, отже, можливо, Мері й досі на фабриці. А навіть коли й
ні,  все  одно  йому  випадає  нагода,  якої не проминув би жодний заповзятливий
журналіст.  Як  настане  час  опублікувати  репортаж  про  фірму  “Черіл”, йому,
безперечно,  знадобляться  свідчення  очевидця  про  дослідний відділ фабрики, а
надто  про знімальний павільйон і операційний кабінет, де задля слави “Врододію”
було  створено  Лору  Смайт.  Дарк  на  мить  пошкодував,  що  не  взяв  з собою
фотокамери,  але  потім  подумав,  що  вона  впадала  в  око  і  могла б здобути
непотрібну  підозру.  Зрештою,  якщо  його  вилазка скінчиться щасливо, її можна
буде повторити колись іншим разом.
Він  неквапно  вийшов  з  машини і замкнув дверцята. Тоді розміреною ходою рушив
через  дорогу,  без  перешкод  поминув  відчинену  браму і звернув до невеличких
бічних  дверей.  Він не вагаючись штовхнув двері й, переступивши поріг, опинився
у  довгому  вузькому  вестибюлі  з  голими стінами, в кінці якого розгалужувався
пеперечний перехід. Дарк рушив уперед.
Нараз  перед  ним виникла постать шофера з автофургончика, який вийшов з-за рогу
і простував йому назустріч. Дарк відступив убік, даючи дорогу.
- Добридень.
Шофер торкнувся рукою кашкета.
- День добрий, сер, - привітно озвався він і пішов далі.
В  кінці  вестибюля  Дарк  зупинився.  Шофер  вийшов  з переходу праворуч, отже,
павільйон,  як  видно,  був  десь  там.  Дарк  упевнено,  з незалежним і діловим
виглядом  попрямував переходом. Кілька східців, розчинені подвійні двері - і він
побачив широкий, засланий килимом коридор, Дарк пішов повільніше.
Коридор  мав  кроків  двадцять  завдовжки,  і з кожного боку в нього виходило по
троє  чи  четверо  дверей.  Над другими дверима ліворуч тьмяно світилася червона
лампочка. Даркові здалося, ніби він чує десь приглушені голоси.
Він  тихенько  рушив  до  дверей  з  червоною  лампочкою. На них була тимчасова,
написана  від  руки  табличка:  “Знімальний  павільйон.  Вхід  заборонено”. Дарк
простягнув  руку  до  клямки, тоді завагавсь і озирнувся навколо. Сторожко пішов
далі  коридором,  оглядаючи  інші  двері,  аж  поки,  як  і  сподівався, побачив
табличку: “Доктор Престон”.
Він  обережно  прочинив  двері  і,  пересвідчившись, що всередині темно, зайшов.
Тоді  щільно  зачинив  за  собою  двері  й увімкнув світло. Він був у невеличкій
кімнаті,  вмебльованій  як  службовий кабінет. Побачивши у заскленій перегородці
ще одні двері, пройшов до суміжної кімнати і клацнув вимикачем.
Це,  поза  всяким  сумнівом,  і  була  операційна.  Дарк  упізнавав  те,  про що
розповідала  Мері,  але  всього  було  набагато  більше,  ніж  він  собі уявляв.
Усе-таки  камера стала б у великій пригоді, подумав він. Фотографія операційного
столу  поряд  з  портретом доктора Раффа справила б сильне враження на читачів і
привернула б їхню увагу дю репортажу.
Дарк  не  поспішаючи оглянув інструменти, пляшки й пляшечки в засклених шафах. В
одній   шухляді   знайшов  теку  з  фотографіями  обличчя  й  тіла  Мері  Стенз,
помереженими   чорнильними   лініями   та  іншими  позначками,  що,  безперечно,
накреслювали  перебіг  лікувального  курсу  й  вирізняли  ті  деталі анатомічної
будови,  які потребували особливої уваги. Були там також віддруковані на машинці
й писані від руки нотатки про гормональні та біохімічні ін’єкції.  Дарк  швидко  перебіг  їх  очима, тоді наче про щось згадавши, заходився
переносити  цікаві  відомості  в свій записник. Нарешті відібрав дві фотографії:
зображення  обличчя  дівчини,  яким  воно  було  тижнів  за  два  перед  тим,  з
розгонистими  позначками Раффового пера, та знімок ноги, на якому було визначено
бажану  форму  коліна.  Він дбайливо скрутив їх рурочкою і поклав у кишеню. “Наш
млин  усе  перемеле,  -  мовив  сам до себе. - Зробимо кліше, а згодом я поверну
йому  ці  фото  з  привітом  від редакції “Очевидця”. На той час репортаж матиме
такий вигляд, що й комар носа не підточить”.
Він  востаннє  обвів  поглядом  операційну  і  вийшов  у  коридор.  Над  дверима
павільйону  все  ще  світилася  червона  лампочка,  -  отже,  зйомки,  як видно,
тривали.  Затамувавши  віддих,  Дарк натиснув на клямку й почав поволі прочиняти
двері,  аж  поки утворилася щілина, що дозволяла зазирнути всередину. Та побачив
лише зворотний бік якогось великого панно, підпертого дерев’яними  стояками.  Він прослизнув до павільйону, крадькома перейшов до краю панно
і висунувся з-за нього.
Всі  присутні  метушилися  біля  камер та освітлювальних приладів у протилежному
кінці  кімнати.  Мері  теж  була  там,  у  самому  центрі  яскравого  світла,  і
видавалася  ще  вродливішою,  ніж  звичайно. Вона тримала в руках букет квітів і
повільно  походжала  перед  декорацією,  що,  як видно, мала зображувати паркову
терасу.  Далі  стояла  група  з  шістьох  чоловіків,  а пересувна камера повагом
повзла вперед на рейках.
- Усе! - пролунав чийсь голос. - Можна проявляти. 
Хтось гучно плеснув у долоні. 
- На сьогодні досить. Завтра о тій же годині кольорові зйомки.
Люди,  що  стояли групою, розбрелися по кімнаті. Мері ступила вперед до камери й
віддала  букет  комусь  із  них.  Дарк  визнав за краще ретируватися. Він нишком
вибрався  з павільйону, пройшов назад тими самими коридорами й знову опинився за
фабричною  брамою,  у сірих надвечірніх сутінках. У небі громадилася важка темна
хмара,  накрапав  дощ. Фургончик уже поїхав, зате біля головного входу на когось
чекав розкішний чорний лімузин.
Дарк  швидко повернувся до машини і ввімкнув мотор, даючи йому прогрітися, потім
закурив  сигарету й став чекати. Хвилин через три з бічних дверей вийшли четверо
і рушили до автомобільної стоянки на фабричному подвір’ї.  І  раптом  з головного входу появилася Мері. З лімузина враз вискочив шофер,
відчинив  перед  нею  дверцята. А за кілька секунд машина з дівчиною на задньому
сидінні вже виїжджала на шосе, що вело до Лондона.
Дарк  почекав, доки вона віддалиться метрів на триста, тоді ввімкнув швидкість і
поїхав  слідом. Ближче до Північного кільця, де рух став жвавіший, він поступово
скоротив  розрив і наблизився до лімузина. На якусь мить виразно побачив знайоме
чарівне  обличчя,  що  дивилося  на  нього крізь заднє скло, але не подав знаку,
боячись,  щоб  його не помітив шофер, коли б ненароком глянув у своє дзеркальце.
Вона  повинна  була  впізнати  машину,  це  майже  напевне, подумав він, а може,
побачила і його, хоч їй заважало миготіння щіток на вітровому склі.
Обличчя  більше  не  показувалось,  але Дарк уперто не відставав од лімузина, що
набирав швидкість на вільній ділянці дороги.
Все сталося так швидко й несподівано, що він не встиг навіть опам’ятатися.  З  бічного  вікна  лімузина  на мить висунулася рука, і клаптик паперу
затріпотів   на  вітрі.  Дарк  інстинктивно  натиснув  на  гальма  І,  поступово
сповільняючи   швидкість,   пропустив  уперед  машини,  що  їхали  слідом.  Тоді
зупинився,  провів  очима  лімузин,  а  коли той зник удалині, вийшов з машини й
побрів під дощем назад по дорозі.
Знайти  невеличкий  клаптик паперу було нелегко, але Дарк усе-таки побачив його,
мокрий  і  зібганий,  у  траві на узбіччі дороги. Він підняв і розправив його на
руці. Записка була коротка, поспіхом надряпана рукою Мері: “Я в “Онікс-Асторії” як Аманда Белл. Не треба їхати слідом. М.”.
Він  замислено  згорнув  папірець  і поклав його в портфелик. Тоді повернувся до
машини й поїхав додому в Найтсбрідж.


РОЗДІЛ ЧОТИРНАДЦЯТИЙ

-  Я розкопав того добродія, якого ви просили знайти за номером машини, - сказав
Роджерсон,   сидячи  на  краю  Даркового  столу  й  протираючи  окуляри  брудним
носовиком,  -  Його  звуть  Ерік  Віллербі,  живе  в  Хемстеді,  в Швейцарському
кварталі. В телефонній книзі значиться як приватний агент розшуку.
-  Саме  те,  що  треба,  -  пробурмотів  Дарк,  закурюючи  сигарету.  - Найняли
приватного сторожа, щоб віднаджував газетних вовків.
-  І  всяких  інших.  Але послухайте, це ще не все. Після того, як Бренда Мейсон
сказала,  що  ця дівчина Стенз в “Онікс-Асторії”, я знову сів на телефон, і що б
ви думали?.. Добродій Віллербі також наймає кімнату в “Оніксі”!
Дарк буркнув щось незрозуміле.
-  Але  завважте,  -  вів далі Роджерсон, - у цьому немає нічого протизаконного,
якщо  все воно робиться за згодою дівчини. Оті ділки з “Черіл” мають позне право
захищати  свої  інтереси і її також. Навряд чи змогли б вони вдержати її силою в
такому  місці, як “Онікс”, Ви розумієте, до чого я веду? Ладен битись об заклад,
що  вона  вже  на  гачку - живе, мов кінозірка, має персонального охоронця і все
таке інше. Я б і сам залюбки скуштував такого життя.
-  Шлунок зіпсуєте, - похмуро мовив Дарк. - Усе, що ви кажете, достобіса слушне,
але  є  ще одна дрібна, зовсім мізерна деталька: якось воно так сталося, що Мері
Стенз працює передусім на “Очевидець”.
Роджерсон глузливо посміхнувся.
-  Це  ви  так гадаєте. А погляньмо на речі практично, Поле. Що вона коли мала з
“Очевидця”?
-  Десять  фунтів  і  гарантований  гонорар  з  розрахунку  один  фунт  за кожне
надруковане слово.
-  Все  це  зводиться  до  тих-таки  десяти  фунтів, - сказав Роджерсон, хитаючи
головою.  -  Поки  що  ми  не  надрукували  жодного  слова і, може статися, й не
надрукуємо  Ще  невідомо, що скажуть редакційні еооисти, - може, вся ця справа й
не варта заходу. Пам’ятаєте  останній судовий позов за наклеп? Це дільце влетіло нам у двадцять тисяч
фунтів. Надто дорога ціна за викривальну історію.
-  Кожне  слово мого репортажу буде правдиве і захищатиме громадські інтереси, -
заявив Дарк. - Ми маємо більш ніж досить фотографій, щоб це довести.
-  Що ж, хай так, - мовив Роджерсон, розводячи руками, - Я тільки пробую глянути
на  все  це очима самої дівчини. Фірма “Черіл” зробила її вродливою і платить їй
хай  і не бозна-які гроші, але, в кожному разі, більші, ніж вона заробляла доти,
і  вже ж напевне не оті жалюгідні десять фунтів, якими її ощасливив “Очевидець”.
Вони  убрали  її, мов принцесу, поселили у фешенебельному готелі, дали розкішний
автомобіль,  що  возить її на роботу й з роботи. Мало того, коли її краса почала
привертати  загальну  увагу,  вони  найняли  приватного детектива, щоб віднадити
надміру  цікавих.  Чого ще може бажати дівчина? І що ви могли б запропонувати їй
натомість?
-  Роджерсоне,  ви  старий  цинік,  -  уїдливо  промовив  Дарк.  - Мері Стенз не
зрадниця. Я надто добре її знаю.
-  Можливо,  що й так, поки вона не мала ні краси, ні грошей. Та люди міняються,
Поле.  Всі ми служимо тим, хто нас годує. На вашому місці я поставив би хрест на
всій  цій історії і дав дівчині спокій. Якщо ви спробуєте надрукувати памфлет на
“Черіл”, це може занапастити все її майбутнє.
-  У  неї  є  краса,  -  уперто  сказав  Дарк.  -  І ця краса залишиться при ній
незалежно  від  того,  викрию  я  фірму  “Черіл”  чи  ні. Поки вона вродлива, її
майбутнє забезпечене.
Роджерсон здвигнув плечима.
-  Робіть  як  знаєте. Зрештою, ви редактор. Коли я зможу чим допомогти, скажіть
тільки слово.
Дарк вдячно кивнув головою.
-  Спасибі.  Ви  хороший  хлопець,  Роджерсоне,  от  тільки  якби ви трохи менше
мудрували.  Я  не  маю  жодного  сумніву,  що репортаж слід надрукувати, але для
більшої  певності  пораджуся зі Старим. Я ще не знаю випадку, коли б він зарізав
цікавий викривальний матеріал.
-  Маєте рацію, - зауважив Роджерсон, зіскочивши зі столу й рушаючи до дверей. -
Бувайте.
- На все добре, - озвався Дарк.

“Старий”   був  особою,  яку  рідко  хто  бачив  у  редакційних  відділах  серед
повсякденної  метушні,  проте  саме  його  тверда рука весь час лежала на пульсі
“Очевидця”.  Звали  його  Везіл  Бомон,  і  він  займав  посаду  відповідального
редактора. Його службові обов’язки  полягали  в  тому,  щоб  контролювати  й  узгоджувати діяльність численних
галузевих   редакторів,  які  відповідали  за  окремі  відділи,  й  таким  чином
підтримувати  постійний  напрям  редакційної політики. Практично він втручався в
їхню  роботу  надзвичайно  рідко,  хоча  й  доскіпливо прочитував гранки кожного
номера  журналу,  перш  ніж віддати його до друку. Це невтручання мало означати,
що загалом редактори відділів виконують свої .обов’язки цілком задовільно.
Час  від  часу  той  чи  той  редактор  звертався до Бомона за порадою з приводу
матеріалу, що був пов’язаний   з   політикою   чи   міг   спричинитися   до  звинувачення  в  наклепі.
Відповідальний  редактор  був найвищою інстанцією в цих питаннях, проте й він, у
свою  чергу,  підлягав  раді  директорів  видавничого концерну. Чарлз Хеннінгер,
голова  ради,  мав  розкішний  кабінет  поряд з Бомоновим і звідти керував усіма
справами  концерну  “Стайн  -  Хеннінгер”,  який, окрім “Очевидця”, видавав ще з
півдесятка  великих газет та журналів. Бомон був своєрідною сполучною ланкою між
Хеннінгером,  що  репрезентував  раду  директорів,  і  редакторами, які, кожен у
своїй галузі, фактично робили журнал.
Вибравши  часинку,  Дарк неохоче пішов до Старого, щоб поговорити з ним про свій
репортаж.  Він  розумів,  що  питати схвалення в шефа - це не що інше, як спроба
зняти  з себе відповідальність, - адже він і сам добре знав, що можна друку вати
в  “Очевидці”,  а  чого не можна. Та, зважаючи на те, що репортаж зачіпав досить
складні  проблеми,  а  також  на  можливість  (або, точніше, неминучість) втрати
солідного  рекламодавця,  він визнав за краще заручитись Бомоновою згодою, хоч і
знав  наперед,  що  скаже  Старий:  давайте,  мовляв,  дійте,  і  начхати на всі
наслідки.
Бомон був високий на зріст, років десь за п’ятдесят,  з  надто  буйною,  як  на  його вік, темною чуприною; він завжди носив
світлі  костюми й окуляри без оправи, що робили його трохи схожим на американця.
Він привітно зустрів Дарка й уважно вислухав зміст майбутнього репортажу.
-  Суть  полягає  в  тому, що, все це чистісінький обман, - сказав на закінчення
Дарк.  -  Біохімічний  лікарський  дослід  над  молодою  жінкою висвітлюється як
наслідок застосування “Врододію”.
- Саме так вони й кажуть? - спитав Бомон.
- Трохи іншими словами. Старий трюк з уявним взаємозв’язком.  “Врододій”  матиме  в  своєму  складі  деякі  з  речовин, що перетворили
дівчину  на  фантастичну красуню, і буцімто зробить те саме з кожною жінкою, яка
його вживатиме.
- Які ви маєте матеріали про клінічний дослід?
-   Дещо   є.   Особисті   свідчення  дівчини,  велика  серія  фотографій,  плюс
персональний  таємний  візит  у  дослідний  відділ  фабрики “Черіл”. Маємо також
докладний  життєпис  доктора  Джеймса Раффа. Цілком зрозуміло, що жоден поважний
лікар  не  встряв  би  в  таку рекламну авантюру, Цей Рафф кілька років тому був
виключений  з  корпорації і відсидів у тюрмі за підпільний аборт, що спричинився
до смерті пацієнтки.
- Непогано, - пожвавішав Бомон. - Що далі?
- Дівчину тримають у готелі “Онікс-Асторія”, по суті, як ув’язнену.  Для  охорони  до  неї приставлено приватного детектива. Можна роздобути
факти,  що  компрометують,  Фасберже,  -  ми вже маємо деякі відомості щодо його
необачних зв’язків з жінками.
-  З  цим  будьте  обережні, - порадив Бомон. - Ми не можемо наражатися на ризик
звинувачення  в  наклепі,  особливо  якщо  факти  не  мають  відношення до даної
історії. От якби вам пощастило довести його зв’язок з цією дівчиною...
Даркове обличчя спохмурніло.
-  Сумнійаюся,  -  мовив вій. - У кожному разі, я маю намір зустрітися з нею, як
тільки  зможу.  А  поки  що  мені  потрібне  одне - схвалення загального напряму
репортажу.
-  Все  гаразд,  -  весело  озвався  Бомон.  -  Дійте.  Це  саме те, що потрібно
“Очевидцю”.  Сказати  правду,  ми  вже  давно  не давали нікому такого добрячого
чосу.
- Дякую, - радо сказав Дарк. - Саме цього я сподівався. 
-  Якщо  будуть  якісь  перешкоди  з боку юристів, - докинув Бомон, - дайте мені
знати. Допоможу. Коли ви думаєте друкувати репортаж?
Дарк трохи помовчав, міркуючи.
-  Я  ще  не  вирішив  остаточно. Можливо, варто почекати, доки “Черіл” розпочне
свою  рекламну кампанію, і тоді вже розтрощити її в друзки. Але, з другого боку,
цією  історією  починають  цікавитись  деякі  газети,  і я не хотів би, щоб вони
перехопили в нас здобич. Одне слово, гав не ловитиму.
Бомон кивнув головою.
- Полишаю це на ваш розсуд, Поле. Коли буде щось потрібно, приходьте до мене.
Дарк  повертався  до  свого  кабінету  в куди кращому гуморі, ніж був перед тим.
“Стережись,  Емілю  Фасберже! - бурмотів він сам до себе. - Ось я візьму тебе на
мушку!”

*       *       *

Того   вечора,   повернувшись  додому,  він  вирішив  переглянути  матеріали  до
репортажу  про  “Черіл”  і підійшов до письмового столу. На його подив, замок не
піддавався,  і в нього майнула думка, що там щось заїло, та, натиснувши на ключ,
він,  зрештою,  відімкнув  шухляду.  Невиразна  підозра,  що  виникла  в  нього,
поступово  розвіялась, коли він перевірив теки, - все було на місці: надруковані
на  машинці  чернетки,  життєписи,  фотографії.  Деякий  час Дарк сидів над цими
паперами,   намагаючись   осягнути   їх  справжню  вартість  і  визначити,  яких
матеріалів,  фактичних  і  біографічних,  ще  не  вистачає.  Він намітив у думці
чотири   суттєвих   моменти,   які   потребували   уваги:  додаткові  факти,  що
компрометували б Фасберже, і, при нагоді, інтерв’ю  з  ним  самим  (хоч  це  навряд  чи можливо); деякі біографічні відомості про
Аманду  Белл,  що  була,  як  видно,  натхненницею  всієї  кампанії  “Врододій”;
відверта  розмова  з  доктором  Раффом  і,  нарешті,  кілька  серйозних запитань
рекламному  агентству,  що здійснювало весь план, - усе це, певна річ, з якомога
більшою кількістю фотографій.
Дарк  уже  збирався  був  поскладати  теки  назад,  та  передумав і засунув їх у
портфель. У пам’яті  знову  зринув  замок,  що  не  хотів  відмикатися,  і хоч він не мав жодних
доказів,  проте підсвідомо відчував, що в квартирі побував хтось чужий. Отож, за
всяких обставин, тримати їх у редакції буде надійніше.
Скінчивши  з теками, він сів, закурив сигарету і замислився. Тепер треба будь-що
побачити  Мері  Стенз,  вирішив  він,  хоч  і  не  міг уявити, як це зробити, не
викликавши  підозри  Віллербі.  “Кінець кінцем, - подумав Дарк, - я можу поїхати
до  “Онікс-Асторії”  і потинятися по барах. Вона майже напевне тепер у, готелі й
навряд  чи  стане  весь  час сидіти в номері. Їй треба їсти, а може, схочеться й
випити, отже, я маю не менш як п’ятдесят  шансів  із  ста побачити її. А коли не пощастить, доведеться вдатися до
більш рішучих дій, хай там буде той Віллербі чи ні...”
Він  докурив сигарету, вийшов з дому й поїхав у Мейфер, Для обережності поставив
машину  за  три  квартали  від готелю і далі пішов пішки. В кіоску на розі купив
вечірню  газету,  щоб  не  привертати  до  себе  уваги, коли доведеться сидіти в
барі.
У  вестибюлі  й  холі  готелю  ходили  й стояли люди, чоловіки та жінки, деякі у
вечірньому  вбранні,  але  Мері  не  було.  Дарк  поволі  рушив пишно оздобленим
коридором,  аж  поки  натрапив на світляну вивіску з яскравими зеленими літерами
“Американський бар”, і зайшов туди.
Він  побачив  її  одразу. Мері сиділа за невеликим столиком між жирною тушею, що
належала, як видно, Емілеві Фасберже, та високим худорлявим суб’єктом  з маленькими вусиками - судячи з усього, то був Віллербі. Фасберже тримав
її  за  руку  і  щось  поважно  говорив іна вухо, а Віллербі тим часом тягнув із
склянки  якийсь  жовтий  напій  -  певне, віскі - і дивився перед себе неуважним
“поглядом, у якому прозирала ледь помітна іронія.
Вона  помітила  його  лиш  тоді, коли Дарк сів біля столика і, замовивши склянку
шотландського  віскі, розгорнув газету. Мері не дала взнаки, що впізнала його, -
просто  дивилась  байдужими  очима,  наче  вперше  в  житті  бачила. Дарк теж не
виказував  себе.  Сховавшись за газетою, він скоса стежив за дівчиною, дивуючись
з  її чарівної вроди й ледве тамуючи ненависть до Фасберже, що торкався її своєю
жирною лапою.
Час  минав. Дарк замовив другу склянку, а потім і третю. Фасберже встав і вийшов
з  бару-  певне,  до  вбиральні,  бо за кілька хвилин повернувся назад. Невдовзі
підвелася  з  місця  й Мері. Проходячи повз Дарка, вона промовисто подивилася на
нього.
Дарк  не  поспішав  і ще хвилину сидів, не підводячи очей від газети. Тоді, ледь
помітно  потягнувшись,  неначе  стомився  сидіти,  згорнув  газету, засунув її в
кишеню і вийшов.
Мері  чекала  на  нього біля виходу у вестибюль. На одну ніякову мить припала до
нього всім тілом, міцно, майже конвульсивно, схопила за плечі...
-  Поле!...  -  прошепотіла  вона.  -  Я  ледве дочекалася вас. Вони мене зовсім
спутали.
- Ви можете якось вийти звідси? - спитав він.
-  Поки  Віллербі  тут  -  ні.  Він має стежити, щоб я ні з ким не зустрічалася.
Може, вночі, коли він піде спати... скажімо, десь о першій...
-  Я  чекатиму  на вас поблизу, - пообіцяв Дарк. - Ми зможемо поїхати до мене, а
потім я відвезу вас назад, поки Віллербі спатиме.
- Дякую... - видихнула вона. - Поле, я... мені вас так бракувало...
- Мені вас теж, - тихо мовив він. 
Тоді   легенько  поцілував  її,  питаючи  себе  в  думці,  чи  приємно  цілувати
найвродливішу жінку в світі. Виявилася, що приємно.
- Мені треба йти, - прошепотіла Мері. - Вони можуть щось запідозрити.
- До зустрічі, - сказав він.
Вона квапливо пішла коридором до американського бару.
Дарк  не  поспішаючи  поминув  вестибюль, вийшов на вулицю і попрямував до своєї
машини,  міркуючи  про  те, чи не надміру заволоділа його почуттями красуня Лора
Смайт,  чи то пак Мері Стенз. “Це теж робота, - мовив він сам до себе. - Треба ж
мені якось завоювати її довір’я.  Така красуня - чудова принада для першого-ліпшого нерозважливого зальотника.
Скажімо, для того ж Фасберже. А в мене є ще й інша мета - мій репортаж”.
Та  всім  тим думкам, хоч які б цинічні й жорстокі вони були, бракувало щирості,
і  Дарк  сам  знав  це  краще  за  будь-кого  іншого. Дивна річ - його зовсім не
хвилювала  довершена  штучна  врода  дівчини.  Для нього вона була, як і раніше,
просто  Мері  Стенз,  а  не  чарівна  Лора  Смайт, і сама думка проте, що до неї
залицяється Фасберже, сповнювала його пекучим гнівом.
Він повернувся додому і став чекати першої години.


РОЗДІЛ П’ЯТНАДЦЯТИЙ

На  побачення  вона спізнилася. Минуло вже стільки часу від умовленої години, що
Дарк,  непорушно  сидячи  в  машині й викурюючи сигарету за сигаретою, почав уже
думати,  чи  не  виявився  Віллербі  твердішим  горішком,  ніж вони сподівалися.
Нарешті за десять хвилин перед другою Мері з’явилася  при  вході  до  танцювальної  зали готелю, сторожко кутаючись у хутряне
манто.  Дарк  відчинив їй дверцята і повів машину в напрямі Найтсбріджа. Дорогою
вони майже не розмовляли.
Уже  в квартирі, коли Мері скинула своє манто, він зміряв її оцінюючим поглядом.
На  ній  була темно-зелена сукня, що вигідно відтіняла красу обличчя та постаті.
Дівчина   здалася   Даркові   блідою   та  стомленою,  проте,  могла  б  успішно
претендувати  на  титул  “міс  Всесвіт”.  Певне,  доктор  Рафф уже закінчив свій
дослід, подумав Дарк. Навряд чи можна додати ще щось до цієї досконалої вроди.
-  Це  вже завершальна стадія, Поле, - сказала Мері, коли він поналивав чарки. -
Лишилося  ще  тижнів  зо два, а може, й тиждень. Тим часом вони визнали за краще
тримати мене в “Онікс-Асторії” під охороною. Мною зацікавилася преса.
- Я знаю, - мовив Дарк. - Мав нагоду розмовляти з Джефкотом із “Діспетча”.
Вона поволі пила з чарки.
- Поле, - спитала занепокоєно, - ви таки збираєтесь опублікувати цю історію?
- Атож, - твердо відказав Дарк.
- Ви... ви гадаєте, це буде розумно? 
Він здивовано звів на неї очі.
-  Я  хочу  сказати  тільки  от що, - вела вона далі. - Коли вже на те пішло, то
чого,  ви  сподіваєтесь  цим  досягти?  Рекламні  трюки  - звичайнісінька річ, і
далеко  не  всі  вони  чисті  з  погляду етики. І цей такий самий, з тією тільки
різницею, що він якнайближче торкається мене.
- До чого це ви ведете, Мері? - спитав Дарк.
Вона присунулась ближче і серйозно глянула йому в очі.
-  Я  надто  багато втрачаю, Поле. Коли говорити цілком щиро, фірма “Черіл” дала
мені  те,  чого  я  ніколи  в житті немала. Колись я спробувала стати акторкою і
зазнала  невдачі.  Тепер  становище  змінилося. Цей дослід міг би звести мене на
ноги й відкрити переді мною непогане майбутнє.
-  Але  ж  це  майбутнє  за всіх обставин залишиться за вами, - зауважив Дарк. -
Потерпіти можуть Еміль Фасберже і його фірма, але особисто вас це не зачепить.
- Це виставить мене як дивовижу, - мовила вона.
-  Вас однаково трактуватимуть як дивовижу, Мері. В тому-то й полягає мета всієї
рекламної  кампанії-  показати,  як  завдяки  “Врододію”  проста,  майже негарна
дівчина  стала  чарівною  красунею.  Яка ж різниця, коли “Очевидець” розкриє, як
воно було насправді?
-  Така  сама,  як  між  Попелюшкою  і  жалюгідною піддослідною свинкою, - гірко
відказала вона.
Дарк терпляче зітхнув і закурив сигарету.
-  Послухайте,  Мері,  -  мовив  він.  -  Давайте  подивимося  на  речі  просто.
Насамперед ви працюєте для “Очевидця”, пам’ятаєте?  По суті, ви співробітниця мого відділу, яка має постачати відомості про
цю  облудну  рекламну  авантюру. Я визнаю, що ми й досі нічого вам не заплатили,
але можу завтра ж влаштувати вам аванс - ну, скажімо, фунтів п’ятсот, - аби тільки ви не забували, кому маєте служити.
-  Таж  не  про  гроші  мова,  Поле!  -  сердито  заперечила вона. - Невже ви не
розумієте?  Я  взялася  до  цього, щиро маючи на меті інтереси “Очевидця” - ваші
інтереси,  коли на те пішло. Але тепер це вже не тільки збирання відомою тей для
журнального  репортажу. Вони зробили зі мною таке перетворення, якого я й уявити
собі  не могла, і мене це тішить. Мені подобається бути вродливою й носити гарні
сукні.  Це може стати для мене початком справжнього життя, Поле. Дуже вас прошу,
не руйнуйте його.
Дарк з хвилину мовчки ходив по кімнаті, засмучений і похмурий.
- Це говорите ви чи Фасберже? - спитав він нарешті.
- Фасберже нічого про вас не знає. Ані того, що я зв’язана  угодою  з  “Очевидцем”.  Та  й,  зрештою,  мені байдуже до Фасберже чи до
будь-кого з них...
- Ви думаєте тільки про себе, - закінчив він.
-  Не  тільки про себе. Я думаю і про вас. Невже ви й досі не зрозуміли, Поле? Я
люблю вас.
-  Дотепно,  нічого  не  скажеш, - кисло промимрив він. - Давайте закохуватись і
забудьмо й думати про викриття “Черіл”. Це ідея Фасберже чи ваша власна?
-  Я  кажу  правду,  -  просто  мовила  Мері.  - Я не наважувалася сказати цього
раніше.  Мені  бракувало  сміливості.  І коли я можу сказати про це сьогодні, то
тільки завдяки тому, що зробила для мене фірма “Черіл”.
Дарк ніжно взяв дівчину за руку і підбадьорливо усміхнувся до неї.
-  Давайте не будемо говорити про кохання, принаймні не тепер, - тихо мовив він.
-  Нехай лишень скінчиться вся ця бісова історія і ми знову станемо самі собою -
отоді  можна  буде  повернутися  до речей, які справді щось важать. А поки що ми
обоє  втягнуті  в  досить  неприємну  інтригу  і  мусимо  зберігати чисто ділові
стосунки.
- Все буде так, як ви скажете, - погодилась вона.
-  Сьогодні  я  радився  з відповідальним редактором. Він сказав приблизно таке:
друкуйте, і хай вони згорять.
- Цебто - друкуйте, і хай ми всі згоримо.
Він закурив нову сигарету й замислено подивився на дівчину.
-  Я добре розумію вас, Мері. Розумію, як ви хочете зберегти все, що дав вам цей
дослід.  Я  також  хочу,  щоб ви його зберегли. Якби я хоч на мить припускав, що
наше викриття вам серйозно пошкодить, то, не вагаючись, відмовився б од нього.
-  Хотіла  б  я  знати...  -  пробурмотіла  вона. - Хотіла б знати, чи ви думали
коли-небудь   про  мене  інакше,  ніж  про  джерело  інформації,  що  ним  можна
скористатися задля вигоди “Очевидця”?
-  Влучний удар, - зауважив він, криво посміхнувшись. - Так от, я мушу докладати
всіх  зусиль,  аби  не  перейматися  тим,  що ви на сьогодні чи не найвродливіша
жінка  в  Європі,  а може, й на всій східній півкулі чи навіть у цілому світі. Я
повинен робити своє діло і робитиму його доти, доки стане моїх сил.
- Ви дуже наполегливий, - мовила Мері.
- Я дуже впертий, - визнав він.
Вони  з  хвилину  мовчали,  заглибившись  у  свої суперечливі думки. Раптом Дарк
спитав:
- Гадаю, Фасберже веде рішучий наступ?
-  Можна  сказати,  що так, - погодилась вона, - але я знаю, як його приборкати.
Кумедна  річ - кілька тижнів тому він не кинув би на мене й побіжного погляду, а
тепер  не  може  відвести  очей. Та й не тільки він. Деякі чоловіки в павільйоні
просто нестерпні, і єдиний порятунок - що їх багато.
-  Вам  треба  звикати до того, що вродлива жінка притягує до себе чоловіка, мов
потужний  електромагніт,  - сказав Дарк. - Ще матимете доволі мороки, боронячись
від них.
Вона сумно всміхнулася.
- Є тільки один чоловік, від якого я не хотіла б боронитися...
Дарк пустив цей натяк повз вуха.
- Поки ви тут, Мері, чи можна зробити кілька знімків для історії?
- Можна, - дозволила вона.
Деякий  час  він порався з фотокамерами та освітлювальним приладдям, тоді зробив
серію знімків з різних точок.
-  Мабуть,  я  не  зможу  більше  прийти,  - сказала Мері. - Надто часто зникати
ризиковано. Рано чи пізно Віллербі дізнається про це.
-  Може,  ще  хоч  раз,  -  попросив  Дарк.  - У самому кінці, як зразок готової
продукції.
- Постараюся.
Він заходився прибирати лампи.
- Як нам підтримувати зв’язок?
-  Навряд  чи  це  можливо,  - відказала вона. - Телефонні розмови Віллербі може
підслухати,  Мабуть,  краще  передати записку через Пенелопу. По-моєму, так буде
безпечніше.
- Атож. Пенелопа славна дівчина.
-  І  ще  одне,  Поле.  Як тільки скінчиться дослід, вони приберуть мене звідси,
поки розпочнеться рекламна кампанія.
- Куди?
- Здається, на південь Франції. 
Він запитливо звів брови.
- Навіщо?
- Задля безпеки. Я гратиму роль красуні-манекенниці на відпочинку.
-  Скидається  на  те,  -  зауважив  Дарк,  - що Фасберже вскочив у халепу з цим
“Врододієм”.  Те,  що  почалось  як  спритний  рекламний  трюк, перетворилося на
небезпечну  вибухівку, і тепер він одчайдушно силкується запобігти, щоб хтось не
підпалив  гніт. Якби пощастило стримати все це в рамках рекламної кампанії, він,
можливо,  й  викрутився  б  і  уникнув би розголосу в пресі. Але він не врахував
однієї  деталі  - того, що “Очевидець” узявся до цього раніш, ніж воно почалось,
і  що  весь  цей  час  ми  дістаємо  інформацію  з перших рук. Оце саме те, чого
Фасберже  не  зможе  стримати.  -  Він  позирнув  на ручний годинник. - Ого, вже
чверть  на  четверту.  Мабуть, час одвезти вас до “Онікс-Асторії”. Вам треба хоч
трохи поспати.
- Так, - погодилася Мері, - я й справді стомилась. 
Дарк повіз її безлюдними вулицями й зупинив машину біля самого готелю.
- Незабаром побачимося, - мовив він.
Мері присунулась ближче, бліда й напрочуд гарна.
- Поле, не дуже зашкодьте мені, - прошепотіла вона.
- Постараюся.
Він  обняв  її  однією  рукою  й поцілував. На мить його заполонила гаряча хвиля
почуття, але він відпустив дівчину й відчинив дверцята машини.
- На добраніч, Мері, - мовив тихо. 
Вона сумно поглянула на нього.
- На добраніч, Поле.
Дарк  дивився,  як вона входить у принишклий готель - самотня, зовсім чужа цьому
дивному  світові  розкоші  й  краси,  безжальної комерції і войовничої преси, що
міцно обплутав її своїми тенетами.
Він стомлено зітхнув, увімкнув мотор і поїхав назад.


РОЗДІЛ ШІСТНАДЦЯТИЙ

Аманда Белл зняла телефонну трубку і викликала чергову на комутаторі.
- У містера Фасберже нарада, - попередила вона. - Не з’єднуйте нікого з його кабінетом до мого розпорядження.
Вона  поклала  трубку  і,  відкинувшись  на стільці, обернулася до Фасберже. Той
важко  розсівся  у  своєму  обертовому  кріслі і, навалившись ліктями на стіл, у
свою чергу звів очі на Віллербі.
Ерік  Віллербі,  закинувши  ногу  на  ногу й почуваючи себе цілком невимушено, з
ледь   помітним   зверхнім   виразом  переглядав  якісь  нотатки  в  невеличкому
записнику.
- Прошу, говоріть далі, - холодно мовив Фасберже.
-  Це  почалося ще того першого вечора в “Онікс-Асторії”, коли ви, я і міс Смайт
сиділи разом в американському барі. Ви, може, пам’ятаєте, вона тоді дзвонила по телефону подрузі.
- Еге ж, пам’ятаю.
-  Так  от,  того  ж таки дня, але трохи раніш, я побував у квартирі міс Смайт і
розмовляв  з її подругою, щоб пояснити заходи, вжиті фірмою. У квартирі телефону
немає.
- То виходить...
- Насправді міс Смайт дзвонила своєму особистому знайомому.
Фасберже розгублено наморщив чоло,
- Навіщо ж вона прикидалася?
-  Атож, - радісно підхопив Віллербі. - Навіщо вона прикидалася? Як видно, через
те,  що,  коли б ми встановили особу знайомого, це загрожувало б прикрощами їй і
вам.
- Шкода, що ми не бачили, який номер вона набирала.
-  Вона  затулила  диск  рукою. Проте існує метод визначення номера за клацанням
диска.
- Отже, ви таки маєте номер? 
Віллербі самовдоволено всміхнувся.
-  Авжеж.  Потім  я  сказав про це міс Смайт, щоб побачити, як вона реагуватиме.
Вона трималася насторожено, ніби щось приховувала.
- Ви дізнались, хто він такий?
- Так. Це було не дуже важко, його ім’я є в телефонній книзі. Звуть його Пол Дарк, він має квартиру в Найтсбриджі.
- Ага, - замислено мовив Фасберже. - А що ж він усе-таки за один, цей Пол Дарк?
Перш ніж відповісти, Віллербі витримав театральну паузу.
-  Редактор  відділу  репортажів  у  журналі “Очевидець”, - з притиском проказав
він.
Фасберже  голосно  застогнав  і  впав  у крісло. Тоді, приголомшено втупивши очі
перед себе, почав ритмічно вистукувати пальцями по столу.
Аманда Белл спитала:
- А ви з’ясували, відколи міс Смайт зв’язана з Дарком?
-  Атож,  -  жваво  озвався  Віллербі,  видимо  задоволений  собою. - Від самого
початку досліду, а може, й раніш.
- Ви дістали ці відомості від самої міс Смайт?
-  Ні,  і  не від містера Дарка. Вчора, коли дівчина була в Стенморі, а Дарк, за
моїми  розрахунками,  в  редакції,  я взяв на себе сміливість залізти до нього в
квартиру.  -  Він  вибачливо усміхнувся. - Я маю неабиякий досвід. Для мого фаху
це  корисна  навичка.  Ви,  звісно,  розумієте,  що  я  вдався  до цього з чисто
пізнавальною метою і залишив там усе, як було.
-  Так,  так,  -  нетерпляче  мовив  Фасберже.  -  То що ж ви знайшли в Дарковій
квартирі?
-  Камери,  освітлювальні  лампи,  тобто  всіляке  фотоприладдя. А також великий
письмовий  стіл  із  замкненою шухлядою. Замок був незвичного зразка, а я не мав
при  собі  ключів  або  інструментів,  що  підійшли  б  до  нього. Але зрештою я
все-таки його відімкнув.
- Ну, і що ж?
-  У шухляді була тека з повним і детальним викладом плану “Врододій”, а до того
ж  десятки  фотографій  та  кольорових  плівок із зображенням Лори Смайт на всіх
стадіях  її,  сказати  б,  метаморфози. Я прочитав усе, що там було. В цілому це
складає   дуже  ретельно  розроблене  й  безжальне  викриття  всього  досліду  з
“Врододієм”.  Доктор Рафф постає в дуже непривабливому освітленні - навряд чи це
йому  сподобається.  Та  й  про  вас,  містере  Фасберже,  там говориться чимало
невтішного, а також про рекламних агентів. Зважте, що весь звіт досить об’єктивний  і  виглядає  цілком  обгрунтовано,  хоч  надто  вже  гострий. Він може
відчутно  похитнути  авторитет  вашої  фірми і знищити “Врододій” як косметичний
засіб ще до того, як його пустять у продаж.
-  Це  дуже  схоже на звичайні методи “Очевидця”, - зауважила Аманда Белл. - Але
яким  чином Пол Дарк дізнався про те, що міс Смайт і є та сама дівчина, над якою
провадили дослід?
-  Йому не треба було про це дізнаватися, - відказав Віллербі, заглядаючи в свої
нотатки.  - Дарк сам доручив Лорі Смайт зайняти це місце, як тільки в “Гардіані”
з’явилося  оголошення  фірми “Черіл”. У звіті про все це детально говориться. Він,
можна  сказати,  робив  точнісінько  те саме, що й ви: шукав просту дівчину, яка
могла  б  підійти  для вашого досліду. Через театральне агентство познайомився з
кількома  статистками  і зупинив свій вибір на міс Смайт, чи, краще сказати, міс
Стенз.  А  тоді  вона  звернулася  з  листом  до фірми “Черіл”, як і всі інші. З
примхи  долі  вийшло так, що саме вона дістала це місце, і “Очевидець” мав свого
агента  у  вашому  стані.  Дівчина; яку_ви найняли, насправді працювала на їхній
журнал, та й досі працює.
- Де цей звіт? - сердито запитав Фасберже.
-   У  шухляді  письмового  столу  в  Дарковій  квартирі,  -  спокійно  відповів
Віллербі.
Фасберже роздратовано грюкнув кулаком по столі.
-  Ви  повинні  були  його  знищити,  містере  Віллербі! Або принаймні забрати й
віддати мені.
Віллербі рішуче похитав головою.
- Крадіжка не входить у мої обов’язки,  містере  Фасберже.  Якби  звіт  про  “Врододій”  зник з шухляди. Пол Дарк
негайно  запідозрив  би  нас.  Втрутилася б поліція, і ви мали б дуже неприємний
розголос у газетах. Краще діяти обережно.
-  Згодна  з вами, - сказала місіс Белл, пильно розглядаючи свої рожеві нігті. -
Мені здається, нам треба вирішити, що робити з цим звітом і з самою дівчиною.
-  Тепер  ми  нічого  не  можемо  вдіяти,  -  розлючено мовив Фасберже. - Ми вже
вгатили  в  це  кругленьку суму, й тому не можемо дозволити собі залишити його й
почати  все  спочатку,  та  навіть  коли  б зробили,так, це все одно нічого б не
змінило  -  адже  “Очевидець”  міг  би  заявити,  що він змусив нас визнати свою
поразку,  і  став  би перешкоджати всім нашим подальшим спробам досягти мети. Ми
вже  тримаємо  цю  панночку  на  припоні, отож припнемо її ще міцніш, щоб вона й
кроку не могла ступити... А згодом просто позбудемось її.
- Позбудетесь? - зачудовано перепитав Віллербі.
- Відішлемо кудись, де вона не зможе нам зашкодити, і нехай собі робить кар’єру  на  своїй  зовнішності.  Зрештою, ми дали їй те, чого не дав “Очевидець”, -
красу. Вона повинна зрозуміти, де лежить більш ласий шматок.
- Може, мені поговорити з нею? - запропонувала місіс Белл.
-  Ні,  - рішуче заперечив Фасберже, - Коли й дійде до розмови, я зроблю це сам.
А  тим  часом,  мабуть, краще взагалі нічого не казати. Вони й не підозрюють, що
ми про все знаємо, а це дає нам ініціативу. Що ж до того звіту...
-  Чи не можна його знищити в такий спосіб, який ні в кого не збудив би підозри?
-  спитала місіс Белл, звівши очі на Віллербі. - Скажімо, пожежа в квартирі Пола
Дарка. Адже пожежа - це чиста випадковість...
Віллербі неспокійно засовався на стільці.
- Боюся, що підпали - це не мій фах.
- Але ж такі речі можна влаштувати інакше. Зовсім не обов’язково встрявати в це особисто. Припустімо...
-  Забудьмо  про пожежі й насильство, - різко перервав її Фасберже. - Є простіші
засоби  полагоджувати подібні справи. Скажіть мені, хто видає “Очевидець”, чи не
концерн “Стайн - Хеннінгер”?
-  Так;-  потвердила  місіс  Белл,  -  і  ми  вміщуємо чимало оголошень у різних
виданнях  цього  концерну,  в  тому  числі  й в “Очевидці”. Можна пристрашити їх
скасуванням...
-  Оголошень  не чіпайте. Ми не станемо вдаватися до погроз. Зрештою, це вдарило
б по нас самих.
- Що ж тоді робити? Фасберже замислився.
-  Поки  що нічого. Річ у тім, що Чарлз Хеннінгер і я належимо до одного клубу -
“Ділового  клубу” на Пел-Мелі. Можливо, буде найкраще, коли я спокійно побалакаю
з  ним  за добрим сніданком. Я певен, що Чарлз зрозуміє ті проблеми, з якими нам
доводиться  стикатись  у  промисловості  й  торгівлі, так само як я розумію його
труднощі в керівництві видавничим концерном.
- І ви справді гадаєте, що вам пощастить вплинути на нього?.. 
Фасберже заперечливо підніс руку. 
-  Йдеться  зовсім  не  про якийсь вплив. Усі ми конкуруємо один з одним у своїх
галузях   діяльності   -   ми   мусимо   це  робити,  щоб  лишатися  сильними  й
життєздатними.  Іноді  трапляється, що між нами виникають конфлікти з тих чи тих
питань,  Та  керівні  особи  завжди  можуть  знайти спільну мову. Чарлз - голова
концерну  “Стайн  -  Хеннінгер”,  і  я  певен,  що  він  так само, як і я, схоче
уникнути дріб’язкового  конфлікту.  Я  зараз  же  подзвоню  йому й запрошу поснідати зі мною в
“Діловому  клубі”.  А  тим  часом... - Він швидко перевів погляд з місіс Белл на
Віллербі. - Тим часом нічого не робіть.
Фасберже взявся за телефонну трубку.
-  Дякую вам, містере Віллербі, за вашу пильність, - додав він. - Сподіваюся, ви
й надалі доповідатиме мені про все, що визнаєте за потрібне.
- Звичайно, - озвався Віллербі. 
Тон Фасберже раптом став офіційний.
-  Бажаю  вам  успіхів,  -  мовив він, усім своїм виглядом показуючи, що розмову
закінчено.
Віллербі зрозумів натяк і рушив з кабінету, слідом за ним вийшла й Аманда Белл.
Фасберже почекав відповіді чергової на комутаторі й сказав:
- З’єднайте  мене  з  Чарлзом  Хеннінгером,  головою  видавничого  концерну “Стайн -
Хеннінгер”.
Він  із задоволеним виразом поклав трубку й зручніше вмостився в кріслі, чекаючи
дзвінка чергової телефоністки.

То  був  добрячий  з  будь-якого  погляду  сніданок  і до того ж доволі дорогий:
розпорядники   “Ділового  клубу”  давно  вже  зрозуміли,  що  вишуканість  страв
визначається  солідними  видатками.  Фасберже щедро замовляв коктейлі та вина, і
за   столом  весь  час  панувала  щира,  невимушена  атмосфера.  Дружня  розмова
переходила  з  кінних перегонів на політику, з місячних ракет на жінок, і в усіх
цих питаннях Чарлз Хеннінгер виявляв неабияку обізнаність.
Хеннінгер  був маленький жвавий чоловічок, років десь під шістдесят, випещений і
бездоганно  вдягнений,  з  округлим  обличчям,  наче перерізаним тонкими устами.
Більш  як  за  тридцять  років  перед  тим  він поступив на службу до невеличкої
видавничої  фірми,  власником  якої  був Роджер Стайн і, розпочавши свій шлях як
розсильний,  невдовзі  вибився  в  клерки,  тоді  в секретарі, аж поки, нарешті,
ввійшов  до  складу  ради  директорів  і  став компаньйоном Стайна. Після смерті
Стайна,  під  час  війни,  Хеннінгер  зробився, по суті, поновладним самодержцем
видавничої  імперії  “Стайн  -  Хеннінгер”, але він знався більше на бухгалтери,
аніж  на  журналістиці.  Його  знайомство  з  друкарською  справою  обмежувалося
віддрукованими  на  машинці  аркушами  фінансових звітів, а успіх того чи іншого
журналу  визначався  лише  тиражем  та  прибутками  від рекламних оголошень. Він
майже  не  знав  в  обличчя  нікого  з редакційних працівників, полишаючи оцінку
їхніх  здібностей  на  відповідальних редакторів. Найближчим його співробітником
був головний бухгалтер концеряу.
Наприкінці  сніданку,  після  того,  як обидва приятелі присвятили кілька хвилин
недбалій розмові про гольф, Фасберже сказав:
-  До  речі,  Чарлзе, я хотів би порадитися з вами в одній невеличкій справі. Це
стосується нового виробу нашої фірми, що його ми скоро маємо пустити в продаж.
Хеннінгер прибрав зацікавленого вигляду. 
- Буду надзвичайно радий, Емілю, коли зможу вам чимось прислужитися.
-  Так  от,  -  сказав  Фасберже, подавши знак офіціантові принести сигари, - ви
розумієтесь  на  економіці  й добре знаєте, як важко буває просунути новий товар
на  перенасиченому  ринку.  Але  цього  разу  ми  сподіваємося здобути цілковиту
перемогу. Мова йде про косметичний крем під назвою “Врододій”.
-  Гарна  назва,  -  схвально  зауважив  Хеннінгер.  -  Дуже гарна, дозволю собі
сказати.
-  Зрозуміла  річ, цьому передує широка рекламна кампанія в пресі й телебаченні,
одна  з  найгучніших у цій галузі виробництва. Більшість ваших журналів вміщують
великі  рекламні  оголошення  про  “Врододій”,  зокрема “Очевидець”, зважаючи на
його масове поширення серед обраних верств читачів.
Хеннінгер не приховав задоволення, що на мить відбилося в його очах.
-  Нам  пощастило  винайти  блискучий  рекламний задід, справжнісінький гачок на
покупців.  Ми  беремо  звичайну непоказну дівчину, піддаємо її курсові лікування
одною  з  активних  складових  частин  “Врододію”,  і,  хоч  вірте, хоч ні, вона
протягом кількох тижнів перетворюється на казкову красуню.
- Фотографічний трюк, - посміхнувся Хеннінгер. 
Офіціант  приніс  сигари.  Обидва  співрозмовники  зірвали  ярлички  й одночасно
закурили.
-  Уявіть  собі,  це  зовсім  не  фотографічний  трюк,  - пояснив Фасберже. - Ми
справді  робимо  дівчину  красунею,  тобто  зовсім змінюємо її зовнішність, і це
щира правда.
- Ви й справді вже таке зробили, Емілю, чи це тільки ваш задум?
-  Ми  зробили  це,  Чарлзе.  Дослід  уже завершено. Все зафіксоване на плівці й
готове для телебачення і преси.
-  Еге  ж, це таки цікаво. І тепер, звичайно, ви хотіли б еисвітлити це в пресі,
на додачу до рекламних оголошень.
-  Ні, - твердо відказав Фасберже. - Нам менш за все потрібні будь-які коментарі
преси.  Ми  вважаємо  за  краще  зосередити всю силу цього... цього чуда в своїх
оголошеннях. Одне тільки залишиться нашою таємницею:в який спосібдосягнуто  цього  дивовижного  перевтілення.  Але воно абсолютне правдиве. - Він
притишив  голос  майже  до  шепоту.  - Вам я, звісно, можу сказати, Чарлзе. Весь
секрет  у  новому  препараті  під  назвою стимулін, що вживається в сполученні з
іншими  складовими  речовинами. Оце й перетворило сіреньку, непривабливу дівчину
на   сліпучу   красуню.   Кожний   тюбик  “Врододію”  міститиме  певний  процент
стимуліну.
-  Диво  дивне,  -  зауважив  Хеннінгер.  -  Але якщо вам не потрібні редакційні
коментарі, то чим я можу прислужитися?
Фасберже тицьнув пальцем у скатертину.
-  От  у  тім-то  й  річ,  Чарлзе.  Один  із  співробітників  вашого  “Очевидця”
потихеньку  розвідав  цю  справу  й  виявив секрет нашого досліду. До того ж він
розкопав  деякі темні подробиці, що стосуються минулого кількох першорядних його
учасників.  Знаєте  ж,  як  воно  буває:  майже в кожного з нас є за душею якісь
давні грішки.
- Атож, атож, - докинув Хеннінгер, наче пригадавши власне минуле.
-  Ми, зрозуміло, нічого не маємо проти істини, коли вона доречна. Та яящо такий
войовничий  журналісх  покладе  собі  написати статтю... тут уже начувайся!.. Ви
знаєте...  -  Він  нахилився  до  Хеннінгера  й пошепки проказав: - Цей добродій
зайшов так далеко, що натякає на те, ніби ми діяли неетично.
Хеннінгер нахмурився, тоді відсьорбнув трохи кави.
- Хто цей журналіст? - спитав він.
- Ваш редактор відділу репортажів, Пол Дарк.
-  Дарк...  -  пробурмотів  Хеннінгер.  - Пол Дарк... Ага, знаю. Меткий хлопець.
Можливо,  трохи  надміру  заповзятливий  і  беручкий,  але  це  непогано, зовсім
непогано, запевняю вас.
-  Авжеж,  -  погодився Фасберже. - Я сам завжди перший захоплювався бойовитістю
“Очевидця”.  Однак  у  даному  разі  містер  Дарк  псує нам усю обідню. За інших
обставин  для  нас  нічого  не важило б, якби той чи інший доскіпливий журналіст
витяг  на  світ  божий якусь залаштункову історію - адже що більше розголосу, то
краще.  Але  з  “Врододієм” ми таки справді сподівалися зберегти таємницю, бо це
головна  підвалина  всієї  рекламної кампанії. Опублікувати таку історію - майже
те саме, що викрити секрет дуже дотепного фокуса.
- То все ж таки це фокус? - поважно спитав Хеннінгер.
- Аж ніяк, - квапливо відповів Фасберже. - Але щось на зразок того,  ви  розумієте? Скільки мені відомо, містер Дарк збирається видрукувати таку ж
саму,  як  і  в  наших  рекламних  оголошеннях,  серію  фотографій, що показують
поступове  перевтілення  дівчини в красуню, і пояснити, як усе відбувалося. Щиро
кажучи,  ми  воліли б розповісти цю історію самі, по-своєму. Зрештою, Чарлзе, ми
маємо  власний  відділ  реклами  і  наше діло - радше продавати “Врододій”, аніж
розводитися  про  те,  як  він впливає на організм. Так чи інак, але я не думаю,
щоб  ваших  читачів  надто  зацікавив  редакційний  звіт,  що  буде чистісіньким
переспівом рекламних оголошень.
-  Звичайно, ви маєте рацію, - замислено мовив Хеннінгер. - Але ж ви знаєте, мої
редактори  весь час полюють на незвичайні, сенсаційні історії. Така вже політика
“Очевидця”.  Я  думаю,  Дарк просто не зрозумів усієї суті справи, до того ж він
журналіст і, певне, дуже мало знає про ваші рекламні плани.
-  Так  само  подумав і я, - сказав Фасберже, приязно всміхаючись. - Звичайно ми
дістаємо  всіляку підтримку з боку преси, особливо коли йдетеся про нові вироби.
Мушу  признатись, я почуваю себе трохи винним, що взагалі заговорив про це. Мені
менш  за  все  хотілось  би, щоб ви подумали, ніби я намагався якось вплинути на
редакційну політику одного з ваших журналів...
-  Що  ви, що ви! - мовив Хеннінгер, великодушно махнувши рукою. - Я дуже радий,
що  ви про це сказали. Такі непорозуміння час від часу трапляються, і куди краще
полагодити  їх,  поки  ще  не  заподіяно  шкоди.  Я  додбаю  про  те, щоб секрет
“Врододію”  був  збережений - принаймні на редакційних шпальтах “Очевидця”, коли
не на його рекламних сторінках.
- Ви дуже люб’язні, Чарлзе.
Фасберже підкликав офіціанта.
-  Мені  здається,  - весело мовив він, - що такий приємний сніданок треба гідно
завершити... Гей, подайте нам “Арманьяк”!
- “Арманьяк”! - луною озвався Хеннінгер. - Чудово!


РОЗДІЛ СІМНАДЦЯТИЙ

Перенісши  теку  з  матеріалами  про  фірму  “Черіл” до редакції, Пол Дарк щодня
присвячував  їй  з  годину  чи  трохи  більше:  переглядав чернетки, редагував і
переписував  окремі  місця  рукопису - одне слово, ретельно шліфував, готуючи до
наступної  публікації.  Остаточного  вигляду репортаж мав набрати в руках Коулбі
та  Майєрса,  у  кімнаті  літературних  редакторів,  однак думати про завершення
рукопису  було  ще  зарано;  в  кожному  разі, не вистачало ще деяких додаткових
відомостей.  Десь  за  тиждень  перед  публікацією,  думав  Дарк,  він передасть
рукопис  і фотографії Дікону, секретареві редакції, і той через технічний відділ
зв’яже  його з друкарями та гравірувальниками. Але цей день був ще далеко - десь за
місяць чи, може, й більше.
Бренда Мейсон була в захваті.
-  В  наші  дні рідко кому щастить натрапити на такий яскравий випадок кричущого
обману  публіки,  - казала вона. - Цей репортаж відчутно похитне репутацію фірми
“Черіл”  і  напевне  знищить  “Врододій”  у  зародку. Єдина особа, яку мені щиро
жаль, це Мері Стенз. Боюся, що її буквально розіпнуть.
-  Навряд, - заперечив Дарк. - Скорше навпаки - весь цей галас піде їй тільки на
користь.  Зрештою,  її  врода справжня, і цього ніхто в неї не забере. Вона хоче
стати актрисою і має тепер для цього всі можливості.
- Сама врода ще не робить жінку актрисою, - не здавалася міс Мейсон.
-  Але  сприяє  цьому.  Втім,  я  гадаю,  що їй не забракне й таланту. В певному
розумінні  цей  удар  по  “Врододію” може відкрити перед нею широкі перспективи.
Тисячі  людей  прагнутимуть  самі побачити дівчину, яку зробив красунею ескулап,
що  відсидів  у  тюрмі  за  підпільний  аборт. Така реклама в наш час має високу
ціну. Завтра Мері Стенз може стати знаменитістю.
-  Будемо  сподіватися, що вийде по-твоєму, - пробурмотіла міс Мейсон. - Що ж до
мене, то я гадаю, що її чекають тяжкі випробування.
-  Мене  це не обходить, - рішуче заявив Дарк. - Єдине, що для мене важить, - це
репортаж.
Наступного  дня  перед  самою  обідньою  перервою  його  викликали  до  кабінету
відповідального редактора. Безіл Бомон сидів за столом, знічев’я малюючи щось на аркуші паперу. Він показав Дарковї на крісло.
- Послухайте, Поле, - трохи ніяково заговорив Бомонд. - Ви пам’ятаєте,  десь  цими  днями ми розмовляли з вами про репортаж, присвячений новому
косметичному виробові “Врододій”, чи як його там?
- Атож, - відповів Дарк. - Робота посувається успішно. 
Бомон помовчав, тоді глибоко зітхнув.
- Боюся, вам доведеться відмовитись од нього. Це матеріал не для нас. 
Дарк пильно подивився на співрозмовника, не зовсім розуміючи його. 
-  Це розпорядження ради директорів, - пояснив Бомон, - А точніше кажучи, самого
Чарлза Хеннінгера. Репортаж друкувати заборонено.
-  Стривайте,  Безіле,  - сердито мовив Дарк. - Адже це не просто собі звичайний
репортаж, а важливе викриття. Ми повинні надрукувати його. Ви самі так казали.
Бомон знизав плечима.
-  Я  розумію,  Поле, але ж не я голова концерну “Стайн - Хеннінгер”. Я заробляю
собі  на  прожиття  так  само,  як  і  ви.  Шеф  звелів,  щоб до його подальшого
розпорядження  на  сторінках журналу і словом не згадувалося про будь-які вироби
фірми “Черіл”, в тому числі й про “Врододій”.
- А чи знає Хеннінгер, про що йдеться в цьому репортажі?
-  Не  моє  діло вчиняти допит голові концерну, - роздратовано відповів Бомон. -
Коли  він  забороняє  друкувати  якийсь  матеріал,  то  для  мене це означає, що
матеріал не побачить світу. - Він тицьнув пальцем на Дарка. - І для вас також.
- Але чому? Чому?
-  Не  знаю.  Якісь  таємні  пружини,  Хтозна,  а  може,  він  один  з провідних
акціонерів фірми “Черіл”.
- Треба, щоб хто-небудь з’ясував  йому  становище,  -  невгавав Дарк. - Я витратив на цей репортаж стільки
часу  і знаю напевне: це саме те, що потрібно “Очевидцеві”. Скажу навіть більше:
надрукувати його- наш громадянський обов’язок. Хеннінгер не має права забороняти такий важливий матеріал.
-  Він  голова  концерну і відповідальний директор, - спокійно відказав Бомон. -
Він платить нам гроші і має право на все.
-  Але  ж  репортаж  уже  майже  готовий,  це ґрунтовне висвітлення злободенного
громадського питання.
Бомон терпляче зітхнув.
-  Єдине злободенне питання для нас з вами, Поле, полягає в тому, чи будемо ми й
далі  працювати  в “Очевидці”. Певне, Хеннінгер має на те свої причини: можливо,
якісь  політичні  міркування,  чи  тиск  з  боку  рекламодавців,  чи, може, знає
якихось осіб, причетних до цієї справи.
-  Я  й сам знаю кількох таких осіб. Безіле. Одна з них - дівчина, якій ми маємо
сплатити  по фунту за слово за її участь у цьому викритті. Я не можу покинути її
ні з чим.
- Ну, це не проблема. З нею укладено договір?
- Ні, але була усна угода.
- Гаразд. Ми не будемо дріб’язкові.  Гадаю,  вона погодиться на певну взаємоприйнятну суму - скажімо, двісті
чи  триста  фунтів.  Найістотніше  зараз те, що шеф наклав на репортаж цілковите
вето, і ні ви, ні я нічого не можемо вдіяти.
-  Дозвольте  мені  побалакати  з  ним,  - невгавав Дарк. - Я можу показати йому
рукопис  і фотографії. Він повинен змінити своє рішення, коли сам ознайомиться з
фактами.
-  Ні,  -  твердо  відказав  Бомон.  -  Усе  вже  вирішено.  Я  відповідаю перед
Хеннінгером  за  “Очевидець”  і мушу виконувати його розпорядження. Репортаж про
“Врододій”  не  побачить  світу. Коли ви спробуєте діяти через мою голову, Поле,
це вам нічого не дасть, повірте.
Дарк похмуро кивнув.
-  От  уже не гадав, що доживу до такого дня, коли “Очевидець” побоїться викрити
відвертий  обман, незалежно від того, зачіпає це інтереси реклами чи ні, - гірко
мовив він.
-  Річ  не в боягузтві, і, скільки мені відомо, інтереси реклами тут ні до чого.
Ми  ніколи  не знімали матеріал через те, що він може образити рекламодавця. Шеф
має  свої  причини.  Цілком  можливо,  що  це  послуга  якомусь  приятелеві. Але
концерном керує він, Поле. Публікація репортажу виключена. Зрозуміло?
-  Зрозуміло,  -  стомлено  озвався  Дарк. - Щиро кажучи, за таких обставин мені
слід би піти з роботи...
- Але ви цього не зробите. Дарк промовчав.
-  Майже  всі  ми  ладні  залишити  роботу,  коли  йдеться  про наші принципи, -
співчутливо  мовив  Бомон, - але насправді ніколи цього не робимо. Коли доходить
до  діла,  ми  всі  виявляємось  схильними  до компромісів із власним сумлінням,
починаємо  чіплятися  за  насиджене місце, і зрештою все минається. Через кілька
тижнів  нагодиться  якась  нова  справа,  ви  й думати забудете про “Врододій” і
тільки радітимете з того, що не покинули роботи.
-  Ваша  правда,  -  невесело  сказав Дарк. - Хай живе вільна преса. Борімося за
істину, але тільки з дозволу хазяїна.
- Авжеж, - усміхнувся Бомон. - Таке життя. Вищий нижчого гне, пам’ятаєте?
Дарк  не  визнав за потрібне відповісти усмішкою на усмішку. Його гнів не вщухав
майже тиждень.

Днів  через  десять  по тому Дарк одержав листа від... Пенелопи. Вона бачилася з
відомою  йому особою, писала Пенелопа, і відома особа занепокоєна тим, що він не
робить жодних спроб зв’язатися   з   нею.   Дослід   з  “Врододієм”  закінчено.  Знімальний,  павільйон
ліквідували,  а  медичне  обладнання операційної повернули тим, у кого його було
позичено.  Відома  особа  от-от має виїхати на південь Франції, але сподівається
зустрітися з ним до від’їзду.  Якщо він зможе почекати на неї у своїй машині біля готелю “Онікс-Асторія”
сьогодні  вночі,  десь  близько першої, вона буде дуже рада, а він матиме нагоду
зробити  останні  фотознімки.  Крім того, додавала Пенелопа од себе, він повинен
пам’ятати,   що,   коли   йому   схочеться   трохи  розважитись,  двері  квартири  в
Саут-Кенсінгтоні для нього завжди відчинені.
Дарк  зібгав листа й шпурнув його в корзинку для паперів; тоді налив собі віскі.
Відколи  репортаж  про  “Врододій”  заборонено,  він  свідомо  викинув  з голови
будь-які  думки  про  Мері Стенз. Його обурення й образа не минули, і він волів,
щоб  ніхто  не  нагадував  йому  про цю історію, яку він вважав за свою особисту
поразку. Єдине його зобов’язання  щодо  дівчини,  запевняв  себе  Дарк, полягало в тому, щоб, вона дістала
грошову  винагороду  за свою участь у підготовці викриття “Врододію”, а це можна
було  зробити на першу ж вимогу. Загалом для неї все склалося добре з будь-якого
погляду,  так  само  як  і для Фасберже та фірми “Черіл”. Рекламна кампанія мала
розпочатись  у наперед визначений строк, і, як Даркові було відомо, жодна газета
так  і  не  спромоглася  добути  й  рядка  інформації  про  суть  справи - такою
непроникною  виявилась  запона,  що  приховувала  її  від  сторонніх очей. І він
визнав за краще цілком усунутись від цієї брудної афери.
Однак  трохи  згодом, увечері, його думки набрали іншого напряму: адже, зрештою,
сама  дівчина  була  всього-на-всього  пішаком у хитромудрій грі Фасберже. Попри
всю  оту розкіш готелю “Онікс-Асторія”, всі коштовні вбрання та наступну подорож
на Французьку Рів’єру,  вона  мала почуватися дуже самотньою і розгубленою, потребуючи співчуття й
розради.
О  пізній  порі  Дарк пішов повечеряти і, вернувшись додому після півночі, згаяв
ще  з  півгодини,  закурюючи сигарету за сигаретою, перш ніж вирушити машиною до
“Онікс-Асторії”.  Як  і  минулого  разу,  Мері  спізнилась.  Він  і не бачив, як
дівчина  вийшла  з готелю, тільки відчув, що вона стоїть поряд з машиною. На ній
було  строге біле вбрання й хутряний капелюшок, і навіть з першого погляду крізь
шибу  Дарка  приголомшиламї  краса.  Все,  що  він  бачив  під  час останньої їх
зустрічі,  було  далеко перевершене і здавалося тепер ніби потьмянілим Вона була
прекрасна,  незрівнянно  прекрасна,  і  Дарк зачудовано втупив у неї очі, зовсім
забувши  про  те,  що  треба  відчинити  дверцята  машини.  Лише тоді, коли Мері
легенько  постукала,  він  схаменувся  й  натиснув  на  нікельовану  клямку, щоб
впустити її.
- І ви теж, Поле... - мовила вона, сідаючи поруч нього.
-  Не  можу  нічого  з  собою вдіяти, - тихо відказав він, не маючи сили одвести
погляду  від  її  обличчя.  - Що він з вами зробив, цей доктор Рафф? Це ж просто
неймовірно!
-  Це  остаточний  результат  досліду,  -  пояснила  Мері.  -  Хвалити бога, все
скінчилося.
- Схиляю голову перед доктором Раффом.
- А я гадала, ви збираєтесь викрити його...
Дарк нічого не відповів, тільки повернув ключ запалювання. Мотор тихо захурчав.
- Поле, чому ви не показувалися? - спитала вона. - Мені вас так бракувало.
-  По-моєму,  ми погодились, що це буде небезпечно, - відказав він, - і вирішили
зустрітися ще раз наприкінці досліду...
-  Я  знаю,  але  мені чомусь здається, що якби я не попрохала Пенелопу написати
вам, ми б так і не побачились.
Він промовчав.
- Ви не хочете мене бачити? - спитала вона. Дарк скоса позирнув на неї.
- Що ви! Хто б не схотів вас бачити!..
-  Не будьте циніком, - докірливо мовила Мері. - Ви говорите точнісінько так, як
усі.  Мені  набридло  захоплення  чоловіків. Їх цікавить тільки моя зовнішність.
Вони  говорять  мені  компліменти,  залицяються,  упадають коло мене, але все це
таке  пусте!  Кілька  тижнів  тому  жоден  з  них  не поступився б мені місцем в
автобусі.  А  так хочется поговорити з ким-небудь, хто знає мене такою, яка я є,
кому байдуже до моєї зовнішності.
- Приміром, зі мною, ви це хотіли сказати?
- А хіба я помиляюся, Поле?
Він увімкнув зчеплення, і машина рушила.
-  Не знаю, Мері. Я бачив усе від початку до кінця, якщо це й справді кінець. То
була  зовсім  непогана  вистава,  поки  вона  тривала. Сподіваюся, що зрештою ви
матимете з неї зиск.
Мері нахилилася до нього.
- Ви чимось пригнічені, Поле.
- Можливо, що й так, - погодився він.
- Це через мене? 
Дарк збентежено всміхнувся.
- Коли ви тут, поруч, я почуваю себе менш пригніченим.
- Ви говорите загадками, - мовила Мері. - Я не розумію вас. 
-  Мене  самого  оточують  загадки,  - озвався він. - Чесно кажучи, я б з охотою
перехилив чарчину.
Далі  вони  їхали  майже  мовчки.  До  квартири в Найтсбріджі дісталися о пів на
другу. Дарк налив обом випити, і вони легенько торкнулися чарками.
- За найвродливішу в світі жінку, - промовив він.
- За найдивовижнішого в світі чоловіка, - відказала Мері.
Він сумно похитав головою.
-  Я  думала,  може,  ви  схочете  зробити останні фотографії, - сказала вона. -
Завтра я відлітаю до Ніцци. Повернуся тільки десь за місяць.
Дарк закурив сигарету і замислено подивився на дівчину.
- Хто вас супроводитиме?
-  Я  їду  сама. Торговельні агенти Фасберже в Канні приготували віллу десь біля
Антіба [2 Курортне містечко на півдні Франції.].  А  через  тиждень  до мене приєднається Тоні Лурі - вона керує відділом збуту
фірми  “Черіл”  і  приїде  трохи  відпочити.  Як  я  зрозуміла,  там уже є друзі
Фасберже. Адже він француз, ви знаєте.
- Усе це виглядає дуже звабливо. А що буде, коли ви повернетесь до Лондона?
-  Не  знаю,  Поле.  Це  залежатиме  од  вас.  Від  того,  що  станеться, коли в
“Очевидці” з’явиться  ваш  репортаж  про  “Врододій”.  Від  того,  як  реагуватиме  на  нього
Фасберже, коли дізнається, яку роль я відіграла...
-  Не  дізнається,  -  з  притиском  мовив  Дарк.  -  “Очевидець” не виступить з
викриттям. Надійшло розпорядження зняти мій репортаж.
Дівчина недовірливо втупила в нього очі.
- Ви хочете сказати...
-  Хочу  сказати,  що  хтось  натиснув  кнопки,  і  голова  концерну  “Стайн,  -
Хеннінгер”  заборонив  його  друкувати.  Усе,  як  бачите, дуже просто. Репортаж
поховано.  Фасберже  радіє,  доктор  Рафф  у  безпеці,  і  вам  зовсім нема чого
турбуватися.
- Мені дуже прикро, - сказала вона. - Я знаю, як багато це для вас важило.
Дарк знизав плечима, силкуючись удати байдужого.
-  Е,  нічогісінько  воно  не  важило.  Просто  це  був добрячий репортаж, ото й
тільки.  Я  згаяв на нього силу часу. Коли хочете, мене більше обурює сам факт -
те,  що  якийсь можновладець має право отак свавільно забороняти правдиве слово.
Але  будьмо щирі - таке діється завжди і скрізь: оця спритна корупція, скрадливі
телефонні  розмови, випивки у вишуканих клубах, дружні поплескування по плечу. Я
працюю в “Очевидці” вже п’ять  років  і  звик  вважати,  що наш журнал незалежний і вільний від будь-якого
впливу.  Мені  й  досі  важко  повірити, що це неправда. Мері лагідно торкнулася
його руки.
-  Поле,  не  треба брати це так близько до серця. Зрештою, може, воно й краще і
для  вас,  і  для  мене. Яка шкода від того, що фірма “Черіл” безкарно здійснить
свою  рекламну  авантюру?  Жінки  купуватимуть  “Врододій” і тільки радітимуть з
цього.  Як  косметичний  засіб  він  буде  не  ліпший і не гірший від будь-якого
іншого.  Скільки  кругом  роздмуханої  і  облудної реклами, тож навіщо чіплятися
саме  за  “Черіл”? Бо вони зробили мене вродливою і тепер твердитимуть, що такою
зможе  стати  кожна  жінка,  яка  вживатиме  “Врододій”? Та це ж цілком природне
явище  в  світі, в якому ми живемо, - бреши, перекручуй, роби все, що можеш, аби
лиш заманити покупців. Це знає майже кожен.
-  Може,  ви  й  маєте рацію, - знехотя визнав Дарк. - У мене не лишилося ніяких
ідеалів.
Мері легенько обняла його рукою за плечі.
-  Вам треба відпочити, Поле, - прошепотіла вона. - Чому б вам теж не поїхати до
Антіба?  Ми  були б там тільки вдвох - ви і я. І забули б і про фірму “Черіл”, і
про “Очевидець”. Чому ви не хочете, любий?
Дарк  довго  дивився  на  неї,  марно  силкуючись  побороти  вагання, тоді знову
наповнив чарки.
- Ні, - коротко й рішуче мовив він.
- Ви не любите мене?.. Анітрохи? - спитала вона.
-  Якщо  й  люблю,  то  зовсім  не тому, що ви така неймовірно вродлива. А втім,
люблю  я  вас  чи ні - це не має аніякісінького значення. На сьогодні ви козир у
руках  Фасберже.  У  цьому  розумінні  я  намагався  знищити  вас,  але Фасберже
переміг. Він зумів натиснути потрібні кнопки.
-  Чому  ви ніяк не можете забути про Фасберже? Тепер уже все це позаду, ми обоє
вільні й нічим не зв’язані.
-  Їдьте  в  Антіб  і  відпочивайте,  -  сказав  Дарк.  -  Це дасть нам обом час
подумати.  А  зараз,  якщо  не  заперечуєте,  я зроблю останні знімки. Мені буде
приємно згадувати вас такою, яка ви сьогодні.
Він  наготував  камери  й  освітлення  і зробив кілька чорно-білих та кольорових
знімків. Було пів на третю ночі.
- А тепер я відвезу вас, - мовив він. 
Вони  повернулися  до  готелю  “Онікс-Асторія”,  і  Дарк,  не виходячи з машини,
по-дружньому поцілував дівчину.
- Їдьте, розважтеся трохи, - сказав він.
- Постараюсь, - озвалася вона. - Ви не приїдете?
- Може, й приїду. Я дам вам знати.
- Якщо ми не побачимось до мого повернення, я розшукаю вас, коли повернуся.
- Навряд чи в мене стане снаги так довго чекати, - похмуро всміхнувся він.
Отак  вони  й  розлучились,  обоє  свідомі  того,  що  було сказано, і зовсім не
підозрюючи, які страшні й драматичні події чекають на них у майбутньому.


Частина третя
КРАX

РОЗДІЛ ВІСІМНАДЦЯТИЙ

Вілла  Лорен  являла  собою  великий  кубічний  будинок,  пофарбований у рожевий
колір,  з  традиційними  на  середземноморському  узбережжі  зеленими  жалюзі на
вікнах.  Вона стояла в гарному місці, біля підніжжя гірського пасма на захід від
Антіба,  над  самісіньким голубим морем. Незважаючи на трохи старомодний вигляд,
то  була  цілком  сучасна будівля з такими вигодами, як кондиційоване повітря та
штучно  охолоджена  вода,  що  під  час літньої спеки ставали у великій пригоді.
Вілла  складалася з чотирнадцяти приміщень, включаючи шість спалень, три ванни і
три туалети.
Садок  був зовсім невеличкий, бо крутий схил утруднював обробку землі. Відразу ж
за  будинком  у  безхмарну  блакить  неба  стрімко здіймалися гори. Від парадних
дверей  між  деревами  та кущами збігала донизу звивиста доріжка, що, перетнувши
прибережне шосе, впиралася в маленьку кам’янисту  бухточку,  куди  майже не заглядали туристи. Від Антіба сюди було кілька
кілометрів.
Вілла  належала  мсьє  Жанові  Лайє,  який  розбагатів  на  алжирських  винах та
коньяках  і  від  багатолітньої дегустації власних виробів став і салі схожий на
винну  бочку.  Коли він не жив у своїй віллі, то майже напевне робив інспекційну
подорож  по  своїх  чотирьох  величезних  виноградниках у Північній Африці, біля
самого  туніського  кордону.  Він  мав  розкішну  квартиру в Парижі, якою вони з
дружиною  користувалися  завжди  нарізно.  Ходили  чутки, ніби ця квартира являє
собою  притулок  для  позашлюбних пригод, що ними Жан завдячував своїм грошам, а
Клодетта  -  своїй  вельми  показній  зовнішності.  На це між подружжям існувала
неписана  угода,  добре  перевірена на практиці; атмосфера на віллі Лорен завжди
була  щира  та  приязна,  а  часто  й  весела,  і  ніхто з їхніх знайомих не міг
пригадати, щоб вони коли-небудь сварились.
У  літні  місяці (а по змозі й протягом цілого року) Жан Лайє надавав помешкання
вибраному  колу гостей за наперед обумовлену платню, і, отже, вілла Лорен являла
собою  невеликий  неофіційний  готель  з  обслугою та вигодами, розрахованими на
десять-дванадцять   чоловік.   Таким  чином  будинок  сам  покривав  витрати  на
утримання  і  ремонт  та  ще  й  давав цілком відчутний прибуток; до того ж Лайє
діставали  змогу  зустрічатися  у  домашній обстановці з широким колом людей, що
мали вагу в потрібних їм сферах. Жан Лайє високо цінував такі зв’язки  й  добре  вмів  їх  використовувати.  Еміль  Фасберже,  приміром, хоч вони
познайомились  за  кілька  років  перед  тим,  уже був непрямим призвідцею трьох
великих  експортних  операцій Лайє в Англії, Німеччині та Швеції. У відповідь на
це  Жан  Лайє  був  ладен  допомогти  Фасберже чим тільки міг, а надто коли мова
зайшла про місячний притулок для одної дуже вродливої молодої жінки.
Серед  вісьмох  гостей, що мешкали в той час на віллі Лорен, був і якийсь містер
Сем  Вассерман з дружиною, із Лос-Анжелеса. Вассерман був не тільки другом Еміля
Фасберже,  а  ще  й  якимсь  його  далеким  родичем, хоч визначити ступінь цього
споріднення  він міг не менш як півсотнею слів. Виходило, ніби його дружина мала
сестру  в  перших, свекор якої мав племінницю, що була сестрою в других покійної
Черіл  Фасберже,  -  або  щось  на  зразок  того.  Сем  Вассерман був незалежний
кінопродюсер,  діяльність  якого, здавалося, полягала головним чином у тому, щоб
якнайдешевше  купити  право на екранізацію тої чи тої книжки або новели, а потім
перепродати  це  право  одній з великих голлівудських кінофірм якнайдорожче. Час
від  часу  він  сам  ставив  якийсь фільм, і хоч жоден з його фільмів поки що не
здобув “Оскара” [3 Щорічна премія Американської академії кіномистецтва. ],  справи  йшли  непогано,  і  він міг дозволити собі курити найдорожчі сигари й
пити  найліпші коньяки. То був середнього зросту чоловік, худий, наче висушений,
з  коротко  підстриженим волоссям і в окулярах без оправи; він одягався в дорогі
сірі  костюми  та  білі  шовкові  сорочки.  Його  дружина (яку він звав Фіс, що,
певне,  означало скорочене Філіс) була досить приваблива, хоч і надміру опасиста
блондинка;  до  того  вона мала ще одну рису: могла перебалакати иайбалакучішого
папугу.
Фасберже надіслав Вассерманові листа, в якому між іншим писав:

“Ця  дівчина,  Лора  Смайт,  працює  в  нас  за  угодою,  але  з огляду на деякі
внутрішні  міркування,  що  стосуються  реклами й преси, ми хочемо на певний час
вирядити  її  за  кордон.  Для  нас  було  б дуже великою підмогою, якби ти зміг
використати  свій  вплив  на  те,  щоб проштовхнути її в кіно - у Голлівуд, коли
буде  змога.  Але  дуже  прошу,  Семе:  ніякого  розголосу, поки не розпочнеться
рекламна  кампанія.  Передусім нам треба, аби всі дізналися, що гарною зробив її
“Врододій”.  А  все,  що  станеться потім, буде додатковою рекламою “Врододію” і
фірми “Черіл”. Я певен, що можу на тебе звіритись”.

-  Старий  збожеволів,  -  сказав  Вассерман  дружині.  -  Він, бачте, має гарну
дівчину. То й що? Французька Рів’єра всіяна гарними дівчатами. А Голлівуд і поготів!
Проте  він  усе-таки  завдав  собі клопоту особисто поїхати до аеропорту Ніцци в
своєму  сяючому  хромом “кадилаку”, щоб зустріти Емілеву протеже. Впізнати її не
становило  для  нього труднощів. Тільки-но він уздрів дівчину, обличчя його ніби
скам’яніло з подиву, а тонкі губи трохи розтулилися.
-  Милий  боже!  -  не  вірячи  власним  очам,  видихнув  він. - Милий боже! Яка
красуня! Цей Еміль просто бевзь. Вона не гарна- вона грандіозна!
Він  кинувся вперед, мов пущена на ціль протиповітряна ракета, і водночас схопив
руку Мері та її валізку.
-  Я  Сем  Вассерман,  -  оголосив він, не в змозі приховати свого захоплення. -
Еміль  просив  мене  піклуватися  про  вас,  і  я,  рибонько, весь аж тремчу від
нетерплячки. - Тоді, схаменувшись, запитав: - Адже ви Лора Смайт, правда?
-  Так,  -  відказала  вона,  трохи  спантеличена. - А ви, напевне, друг містера
Фасберже з вілли Лорен?
-  Цілком  справедливо.  Такий  давній  Емілів  друг, що вже й не можу пригадати
відколи. Але таку величезну приємність він зробив мені вперше.
Він повів дівчину до “кадилака”.
-  Прошу  вас  у мій лайнер, серденько. Милий боже, якби я був років на двадцять
молодший!..
Машина  з  ревом  рвонулася  з  місця і помчала прибережним шосе до Антіба. Мері
потрапила  на  південь  Франції  вперше,  і її увагу привернула мінлива панорама
місцевості  з  неосяжною  мерехтливою  голубінню моря обіч дороги. Вассерман вів
машину  вправно,  на  високій  швидкості,  й  без  угаву  торохтів  своєю чудною
американською  говіркою. Більшості з того, що він казав, дівчина не чула, та час
від  часу  його  патякання  відвертало  її  увагу  від  навколишнього  краєвиду,
особливо  коли  він  про  щось  питався і по тому западала тиша. От і тепер вона
помітила саме цю тишу.
-  Як  він  міг? - настійно допитувався Вассерман. - Оце єдине, що я хочу знати.
Як він міг?
Мері  силкувалася  пригадати,  про  що  говорилося  перед  тим.  Щось  наче  про
створення вроди в лабораторних умовах.
-  Це  й  справді  був  лабораторний  дослід, - пояснила вона. - Я думаю, містер
Фасберже навіть не сподівався, що він дасть такі разючі наслідки.
-  Я  питаю  про  те,  -  сказав  Вассерман,  рвучко  крутнувши кермо на крутому
повороті,  -  як  міг він створити красу там, де її не було? Гадаю, ви й до того
були гарненька. А він тільки поліпшив вашу зовнішність.
-  Ні,  -  твердо  заперечила  Мері. - Я була зовсім непоказна. Все перетворення
зробив  за  кілька  тижнів  один  лікар  на  прізвище  Престон,  що  працював за
контрактом для фірми “Черіл”.
- Але як саме?
-  Не  знаю, чи можна мені щось пояснювати, - ухильно відказала вона. - Все воно
пов’язане  з  новим  препаратом  під  назвою  стимулін, що входитиме до складу крему
“Врододій”.
-  Оце  так  штука!  - в захваті вигукнув Вассерман. - І чого це, в біса, старий
телепень  Еміль  перший до такого додумався! Та якби цю ідею в Америку котромусь
із  наших  провідних  косметичних  концернів,  та ще хлопцям з Медісон-авеню, що
зуби з’їли  на  рекламі!..  -  Він  на мить змовк, у захваті від власних міркувань. - І
кольорове  телебачення,  -  раптом  мовив  він. - Ось що вам потрібно, рибонько.
Кольорове телебачення. Ніщо інше не зможе віддати вам належне.
Він   ще   кілька  хвилин  просторікував,  аж  поки  Мері  відчула  себе  зовсім
збентеженою.
-  Містере  Вассерман,  -  перепинила  вона  його,  - чи не могли б ми натомість
поговорити  про  вас?  Ви  вже багато чули про мене від містера Фасберже, а от я
вас ще зовсім не знаю.
-  Про  мене?  - неуважно мовив Вассерман. - Ах, так... про мене! До сьогодні це
була  моя  улюблена  тема.  Знаєте, що я вам скажу, рибонько? Почекайте, доки ви
познайомитесь  із  Фіс.  Це  моя дружина. Вона розповість вам про мене геть усе,
така  вже  в  неї  звичка.  Я  не  бозна-яка  персона.  Звичайний  голлівудський
продюсер.  Зробив кілька великих фільмів, відкрив кілька зірок. Усі мене знають,
але  що  мені  з  того!..  Я  живу  собі  помаленьку.  У мене є в Каліфорнії два
будинки,  один  із  плавальним  басейном,  маю  половинний  пай  у  телевізійній
компанії на південь від Лос-Анжелеса. Відкрию вам, рибонько, свій секрет - ядіяльний.  Я ніколи не сиджу без діла, за винятком тих випадків, коли нічого не роблю. А
коли  нічого  не  роблю,  то  це вже по-справжньому нічого - і пальцем не кивну.
Людині  необхідно  вряди-годи  перевести дух. А. багато хто про це забуває. Вони
воліють  не  витрачати  марно  свій  час  -  це,  мовляв, неощадливо, - а врешті
витрачають  усі гроші на лікаря-психоаналіста. Що ж до мене, то я ніколи в житті
не  звертався  до  психоаналістів.  От  Фіс-  то  інша  річ. Вона таки частенько
запрошує  до  себе лікаря, щоб забити йому памороки своїми балачками. В її жилах
є  якась  домішка  ірландської  крові,  отож  вона  й  не проминає жодної нагоди
побазікати.  Милий  боже,  уявляю собі вираз її обличчя, коли вона вас побачить!
Вона  завжди  каже,  що  по-справжньому  вродливих жінок не існує. Доведеться їй
забрати  свої  слова  назад  і...  -  Він  урвав  мову  і  кілька  секунд весело
підсміювався.   -   Тепер   вона   матиме   поживу  для  балачок  на.  найближчі
кільканадцять років!
Сем  Вассерман  і далі майже без угаву говорив один за двох. Отаким побитом вони
й дісталися до Антіба, а тоді до вілли Лррен.


РОЗДІЛ ДЕВ’ЯТНАДЦЯТИЙ

Залишившись  у  призначеній  для  неї  вишуканій спальні, вікна якої виходили на
Середземне  море,  Мері Стенз швидко звільнилася від ніяковості й напруги, що не
давали  їй спокою протягом останніх кількох тижнів. Довкола панував тихий мир, і
її  пойняло  таке  відчуття, ніби вона раптом опинилася поза часом; до того ж на
віллі   зібралося   досить   приємне  товариство.  До  кінця  дня  Мері  встигла
перезнайомитись  з усіма: з надміру запобігливими Жаном Лайє та його дружиною; з
містером і місіс Джеймс Крістофер (він був письменник, що збив п’ятизначну  суму  на  екранізації  одного з найпопулярніших своїх романів і тепер
тримався  далі  від  Англії,  з  твердим,  але  цілком законним наміром уникнути
сплати  прибуткового  податку);  з Вандергофами (молодим голландським подружжям,
що   вело   паразитичне  існування  коштом  свекра,  який  мав  пай  у  великому
діамантовому ділі); з показною, середніх літ жінкою на ім’я   Джозефіна  Джонс  та  її  двадцятидвохрічною  дочкою  Дженніфер  (мати  була
авторкою,  а  дочка  - виконавицею невеличкої ролі в багатосерійній телевізійній
постановці,  що  в  ній  розповідалося про те, як проста медична сестра негадано
здобула  щастя  й  багатство);  і,  певна  річ,  із  самою  Фіс  Вассерман, що в
цілковитій  відповідності  з  прогнозом  свого чоловіка майже не закривала рота,
без будь-якого ладу перескакуючи з одного на інше.
Як  і  в  більшості  близьких  до  літератури  кіл,  там  радше  теревенили, ніж
розмовляли,  і  ті балачки були більше жваві, аніж дотепні. В кожному разі, вони
очевидячки  не  вимагали  надто  глибоких  думок, і перше-ліпше пусте зауваження
сприймалося  так само схвально, як і ретельно обміркований дотеп. Це давало Мері
змогу  вільно  й  невимушено спілкуватися з усіма тими людьми, що прийняли її до
свого  товариства  тільки  завдяки  зовнішності.  А  втім,  у  певному розумінні
фізична  врода сама по собі важила не менше, ніж багатство, а що Мері було її не
позичати,  то всі інші мешканці вілли Лорен ставились до неї з належною пошаною.
Цей  дивний  прояв  свідчив  лише  про  те, які непослідовні й довільні критерії
оцінки людини в сучасному світі.
Загалом  життя  на  віллі  було чистісіньким марнуванням часу. Довгі одноманітні
дні  -  тільки й того діла, що купатися в голубому літеплі Середземного моря або
лежати  проти  сонця  на пляжі. А вечорами - поїздки до Антіба в пошуках розваг:
вистав,  концертів,  нічних кабаре. Мері завжди була в гурті, і це її тішило, бо
вона  ще  не звикла до безнастанної уваги, яку привертала її врода. Та поступово
дівчина стала почуватися певніше.
Ця  атмосфера  незворушної  лінивої  бездіяльності була до певної міри оманлива.
Десь  за  лаштунками  відбувалися  події. Одного разу, наприкінці першого тижня,
Сем  Вассерман  поїхав своїм “кадилаком” у Канн і повернувся лише пізно ввечері.
Наступного  ранку він знову зник. За сніданком Мері помітила, як місіс Вассерман
нишком  позирає  на  неї  і  значуще всміхається, але тільки десь після полудня,
коли  вона  лежала замріяна під гарячим промінням сонця на пляжі, Фіс спустилася
до неї в своєму вогненно-червоному бікіні [4 Фасон пляжного костюма.], що був на неї аж надто малий і робив її схожою на повітряну кулю.
-  Вас, напевне, цікавить, що це затіває Сем? - мовила вона, важко гепнувшись на
барвистий рушник, простелений на гарячій гальці.
Мері це анітрохи не цікавило, та вона так не сказала.
-  Він  влаштовує  ваше майбутнє, Лоро, - провадила Фіс. - Сем у цьому неабиякий
мастак.  Він  знає  стількох людей, скажу я вам, ну просто безліч. Ото клопоту я
маю,  коли  доводиться  приймати  їх  у  себе  в  Лос-Анжелесі!  А скільки треба
прислуги!..  -  Вона  з  відразою махнула рукою. - Хоч це корисно для діла і Сем
списує  всі  витрати  як  податки.  У.  Сема  найкмітливіший  бухгалтер  в  усіх
Сполучених  Штатах. Та й сам він неабиякий проноза. Свого часу облагодив не одне
хитре дільце. Пригадую, колись у Нью-Йорку...
-  Ви  сказали,  він  влаштовує моє майбутнє? Як це треба розуміти? - перепитала
Мері, знаючи, що інакше місіс Вассерман може говорити кілька годин поспіль.
-  Я  ж  до  цього  й  веду.  Просто  готує  грунт.  Можете мені повірити, Сем -
стріляний горобець. Він знає світ кіно, як власні п’ять  пальців.  Отож,  коли  Еміль  каже:  “Проштовхни Лору туди”, - він зуміє це
влаштувати.
- Еміль?
-  Авжеж,  Еміль  Фасберже.  Він  хоче  піднести  вас  нагору,  і  чим скорше це
станеться, тим краще для... як він зветься, отой новий крем?
- “Врододій”.
-  “Врододій”,  атож.  Так  от,  цей  Еміль  якраз до пари Семові. Він знає, які
кнопки  треба  натиснути, і от цього разу натиснув Семову - тим-то Сем і подався
знов  у  Канн.  Фірма “Парагон” провадить десь там поблизу натурні зйомки. Керує
ними  Джуліс  Айвенберг  -  ви,  звісно,  чули  про  нього.  Це один з провідних
голлівудських  режисерів.  У  Кайні  також  і  Ейб  Шварц,  відомий телевізійний
посередник,  що  за  певний  процент  від  договірної  суми  вишукує таланти для
“Парагона”.  Потім  ще Дейв Гартмен з рекламного агентства “Гартмен і Бауер”, що
працює  на  косметичну  фірму “Глорія”, - він там відпочиває. І ще Джо Мередіт з
кінокомпанії  “Зеніт”, і Пол Барнард з пресбюро Національного телецентру... Кажу
ж  вам, Лоро, весь цей люд аж кишма кишить довкола, і кожен з них тільки й шукає
якогось  мільйонного  діла.  На  той  час, коли Сем закінчить їх обробляти, вони
ладні будуть побитися за ваш підпис під семирічним контрактом.
Мері сумно всміхнулася.
-  Все  це надто втішно звучить, щоб бути правдою. Колись я вже намагалася стати
актрисою.  Гадаю,  що в мене був талант, але не було вроди. Тепер я вродлива, та
не певна, що маю талант.
-  У  кіно врода й талант це одне і те ж. Ось постривайте, нехай вони візьмуться
до  вас  як  слід - то буде наче вибух водневої бомби! Сем сподівається, що йому
пощастить  заманити сюди декого з цих людей, і вони приїдуть на суботу й неділю.
А  після  того  вам  залишиться  тільки  вибрати найкращу пропозицію і підписати
контракт.  Певна  річ,  Сем розраховує на свою частку, бо ж він тут виконує роль
посередника,  -  це десять відсотків. А якщо до справи долучиться Ейб Шварц - то
буде  ще  десять,  але  так  воно  вже  заведено.  В  усякому  разі,  ця сума не
оподатковується,  і хай йому абищо - все-таки вісімдесят відсотків це краще, ніж
взагалі  нічого.  Зрештою, важить не так перший контракт, як другий. Коли ви вже
станете на ноги, то ка манівці не зіб’єтесь. Я оце сьогодні вранці сказала Семові...
-  Я  гадала,  містер  Вассерман  уникатиме розголосу, - квапливо докинула Мері,
перш ніж Фіс встигла звернути розмову на інше.
-  А  ніякого розголосу й не буде... принаймні до того, як розпочнеться весь цей
галас  навколо  “Врододію”.  Сем  не  дозволить  друкувати  ні слова. А коли вже
настане  час,  тоді  він  візметься до діла по-справжньому. Для цього треба буде
найняти  спеціального  агента.  Сем  знає одного меткого хлопця - його звуть Рей
Сомерс,  і  він коштуватиме вам сущі дрібниці. Він влаштує таку рекламу в пресів
що  в  порівнянні  з  нею ота кампанія з “Врододієм” видасться дитячою забавкою.
Потім  вам  буде  потрібен  особистий  секретар,  а  також  імпресаріо - людина,
обізнана  із  світом  кіно,  -  і  ще  ви  не  прогадаєте, коли наймете постійну
персональну  косметичку,  аби  завжди,  о будь-якій порі дня і ночі, мати вигляд
стопроцентної красуні.
-  Скидається  на  те,  що  бути...  гм... знаменитістю - вельми дорога втіха, -
зауважила Мері. - Коли всі ці люди дістануть свою частку...
-  Треба мати великі задуми, Лоро. Щоб багато заробляти, треба багато витрачати.
Не  можна стати кінозіркою, заощаджуючи копійки. В кіно й телебаченні панує така
сама  жорстока  конкуренція, як і в промисловості, й успіх залежить від того, чи
сподобаєтесь  ви так званій широкій публіці, тобто, всім отим тюхтіям, що стоять
у  чергах  до  кас кінотеатрів або сидять перед своїми телевізорами. Візьміть ви
звичайний  середній  фільм  чи  телевізійну  виставу:  коли  там і прозирне який
талант,  то  це  великою  мірою  завдяки режисерові, сценаристові, освітлювачам,
операторам.  Але  вашому пересічному глядачеві це невтямки. Він каже собі: Бетсі
Басті  була  неперевершена  в  цьому фільмї, ревю, спектаклі... А та Бетсі Басті
тільки  того  й  має,  що фотогенічне личко й стрункі ноги, та ще вміє здаватися
щирою  перед  камерою.  Якщо  він згодом зустріне її на вулиці, то, мабуть, і не
озирнеться.  Та  з  вами,  Лоро,  зовсім  інша  річ.  Ви можете привернути увагу
першого-ліпшого  чоловіка,  навіть пальцем не кивнувши. У вас є справжня краса й
жіноча  принадність,  що  не  мають  нічого  спільного  з тонкою талією, великим
бюстом  і  грубим шаром косметики на обличчі. Ви набагато перевершуєте звичайний
рівень  екранних  патентованих  красунь,  і  саме через те вам треба мати великі
задуми. А гроші завжди йдуть до грошей.
- Все це виглядає досить ризиковано, - сказала Мері.
Фіс зневажливо гмукнула.
-  Щурячі  перегони  завжди  ризиковані,  але  не  для найбільших і найпрудкіших
щурів.  Так  чи  інак,  вам нема чого турбуватися про деталі. Полиште це Сембві.
Він  усе  влаштує.  Він  і  сам  з  породи  щурів  - може, не з найбільших, але,
напевне,  з  найпрудкіших.  Одначе  він  чесний,  а  це  вам  неабищо.  Він може
перерізати  горлянку  власній  матері,  але  не  візьме  грошей  від  фабриканта
бритвених  лез  і не стане рекламувати товар, що ним учинив злочин. Він має свої
принципи, наш Сем. Це одна з рис, що найбільше мені в ньому подобаються.
- Авжеж, - непевно мовила Мері. - Я розумію.
Фіс звелася на ноги й заходилася масажувати поклади жиру на животі.
-  Ви тримайтеся Сема, - повчала вона далі. - Він знає все до тонкощів і зробить
що  завгодно,  аби  прислужитись  Емілеві. Тільки не розповідайте йому, що я вам
казала.  Я  знаю,  він  хоче,  щоб це був для вас сюрприз, отож, коли сам про це
заговорить,  удайте,  ніби ви дуже здивовані й раді. Я розказала вам перша через
те,  що  в  мене  виходить  доладніше  і  я не така велемовна, як Сем. Він надто
полюбляє  слухати  свій  власний голос і часом забуває те, з чого почав, бо йому
раптом спадає на думку щось інше.
- Я пам’ятатиму, - пообіцяла Мері.
- От і добре, - мовила Фіс, ніжно поплескуючи себе по пухкому животі. 
Тоді  перевела  погляд  на затоку, де Крістофери й Вандергофи грали два на два у
водне поло, запекло перекидаючись величезним червоним м’ячем.
Вона рішуче підтягла свій тісний бікіні.
- Ходімо й ми до них. Пограємо три на три без будь-яких правил.
І  Фіс пустилася бігти через пляж до затоки й зупинилась тільки тоді, коли хвилі
захлюпотіли  навколо  її  товстих  стегон.  Відчайдушно  змахнувши  руками, вона
занурилась у воду, наче великий рожевий морж, що полює невловиму рибину.
Мері  неквапливо й граціозно підвелася. Від сонця й солоної води її тіло набрало
помітного  бронзового  поблиску. Високо тримаючи голову, вона якусь хвилю стояла
так,  наче  молода  богиня,  невимовно прекрасна своєю чистою, нетлінною красою;
потім повагом рушила у воду слідом за місіс Вассерман.

Того  вечора  Сем Вассерман повернувся з Канна десь після десятої. Майже відразу
ж він одвів Мері вбік і заговорив до неї довірчим тоном.
-  Лоро,  -  сказав  він,  -  я  маю  для  вас добрі новини. Завтра дехто з моїх
приятелів  приїде  сюди  з  Канна  й  залишиться  на  неділю. Вони хочуть на вас
подивитись.  Я  заклав  міцні  підвалини  вашого  майбутнього, рибонько. Ці люди
мають вагу в світі кіно, і ми з вами можемо облагодити неабияке дільце.
- Дякую, Семе, - тихо мовила вона умисне здивованим тоном.
-  Поводьтеся  природно,  будьте сама собою, - провадив він, - і ні в якому разі
не  говоріть  з  жодним  із  них  про  справи.  В ділових розмовах з цими людьми
потрібна  гранична  обережність.  Покладіться  на мене. Нехай я буду для них ваш
імпресаріо. Ви розумієте?
- Так.
-  Звичайно,  вони  хочуть побачити товар, перш ніж його купувати, та скоро вони
глянуть  на  вас,  моя  рибонько...  -  Він  промовисто закотив очі, тоді швидко
додав: - Я беру десять відсотків з загальної суми плюс видатки. Згода?
- Ну що ж, хай так.
-  Ніяких  “ну  що  ж”.  Я веду чесну гру щодо Еміля... і, само собою, щодо вас.
Одна  десята  плюс  видатки - це звичайна річ, і я відроблю своє з верхом. Та й,
зрештою, що там якісь десять відсотків, коли йдеться про мільйон доларів!
Цього разу подив Мері був цілком щирий.
- Скільки ви сказали? - перепитала вона.
-  Мільйон  доларів, рибонько, а може, й більше. Далебі, ви цього вярті, але вам
потрібна  ділова  людина,  щоб  вести  переговори.  Я  подбаю  про всі неприємні
дрібниці. Вам залишиться тільки лічити гроші.
- Але... але що я маю робити за цей мільйон?.. Він хитрувато посміхнувся.
-  Рибонько,  та  за  такі  гроші більшість людей зробила б усе що завгодно. Вам
нема  чого  турбуватися:  діла  вам  знайдуть  більш  ніж  досить.  Якщо це буде
записано   в  контракті  -  погоджуйтесь,  якщо  ні  -  відмовляйтесь.  Ви  мене
розумієте?
- Так, Семе, здається, розумію, - пробурмотіла вона.
- Ви не тільки красуня, а до того й розумниця, - зауважив він.
Пізніше  ввечері,  уже  в  ліжку,  Мері  взялася  писати листа Даркові, та після
перших  кількох  рядків облишила цю спробу. Вона зрозуміла, що в неї нема нічого
нового,  а  умоглядні  міркування  журналістів  не  цікавлять.  У  кожному разі,
“Врододій” і все пов’язане  з  ним  утратило значення, принаймні для “Очевидця”. І сам Дарк видавався
тепер  уже далеким і якимсь наче нереальним - куди менш реальним, ніж, приміром,
Сем  Вассерман;  а  майбутнє було таке звабливе, що все минуле виглядало сірим і
похмурим.  Повертаючись думкою назад, до тих днів, Мері майже не могла збагнути,
в  чому  і  яким  чином  фірма  “Черіл” переступила закон. Звичайно, все це була
рекламна  авантюра,  може,  й не дуже чиста з погляду етики, але ж.ніхто від неї
не  потерпів і, коли вже на те пішло, нікого не стануть примушувати купити тюбик
“Врододію”,  якщо  він  сам  того  не  схоче.  А  тим  часом  її життя докорінно
змінилось,  і  вона  тільки,  тепер  почала розуміти, які грандіозні перспективи
чекають її у майбутньому.
А  то  все  була  журналістська  буря  в склянці води, подумала Мері. Можливо, й
небезпричинна,  коли говорити про “Очевидець”, що завжди шукав приводу до гучних
викриттів.  Що  ж  до  Еміля  Фасберже, то загалом він повівся з нею чесно й дав
більше,  ніж вона будь-коли мала в житті, - майбутнє, якого варто було прагнути.
Що  з  того, як він і вчинив кілька настійних зальотів? Адже краще, коли до тебе
залицяються, ніж коли тебе цураються. Так чи інакше, залицяння- вияв люб’язності,  навіть  щодо  найвродливішої  дівчини  в  світі;  а  от  Пол  Дарк  не
потурбувався  зробити  щось  подібне,  коли не брати до уваги одного випадкового
поцілунку.
Вона  похмуро  й  рішуче  одігнала геть думки про Дарка й розірвала незакінчений
лист.


РОЗДІЛ ДВАДЦЯТИЙ

Ейб   Шварц,   тільки-но  уздрівши  Лору  Смайт,  категорично  заявив,  що  вона
безперечно,  беззастережно  й  поза  всяким  сумнівом  створена  для кіно. Вона,
мовляв,  буде  найбільшою  сенсацією  від  часів  Клеопатри, більшою навіть, ніж
Грета  Гарбо і, коли на те пішло, ніж Мерілін Монро. Його, Ейбовому, слову можна
вірити:  хто ж бо, як не він, відкрив для кінематографа стільки гучних імен. Хоч
би  Лолу Крістл, приміром, або ж оту дивовижну біляву “секс-бомбу” Доун Фер, про
яку говорять, ніби вона заробляє більше, ніж усі президенти й прем’єр-міністри  світу  разом  узяті.  Лола  і  Доун  досить  вродливі  за звичайною
голлівудською  міркою, але проти Лори Смайт вони ніщо, цілковите ніщо. Ось нехай
тільки з’явиться  Джуліс  Айвенберг - він, Ейб Шварц, ладен заприсягтися, що той одразу ж
стане   лагідний,  мов  ягня,  і  почне  вимахувати  перед  нею  парагонівськими
контрактами.
Ейб  був  першою ластівкою. Керуючись інстинктивним чуттям ділка, він приїхав на
віллу  Лорен  за  годину  раніше від умовленого часу. “Той, хто пізно приходить,
голу  кістку  знаходить”, - пояснив він. То був невеличкий на зріст, але жилавий
і   енергійний   чоловічок;  густе  й  масне  чорне  волосся,  що  ледь  помітно
кучерявилося  від природи, немовби довершувало його напрочуд бліде й по-дитячому
тендітне  обличчя.  Його  темні  очі дивилися жваво й проникливо, а одяг свідчив
про  цілковиту  зневагу  до умовностей: прості білі штани й страхітлива зелена з
оранжевими    розводами    сорочка.    Весь    він    був   з   вигляду   якийсь
зволожніло-лискучий, неначе акритий холодним потом.
Менш  ніж  за  півгодини  вони з Семом Вассерманом погодили запитання, залишивши
Мері  роль  стороннього споглядача. Ейб мав діяти як безпосередній агент дівчини
й відповідати за всі переговори, угоди й контракти, а Сем- підтримувати зв’язок  з  Емілем  Фасберже й фірмою “Черіл” та дбати про те, щоб умови контрактів
не  суперечили  їхнім  інтересам.  Ейб  був певен, що спроможеться вбити заразом
трьох  зайців  -  у кіно, телебаченні й рекламі, - і з притаманною йому енергією
швидко підсумував, що п’ять  мільйонів доларів - цілком досяжна мета. Сем захоплено підтримав його. Що ж
до Мері, то вона просто заніміла з подиву.
Схильний  до  театральних  ефектів, Ейб наполягав, щоб до приїзду решти гостей з
Канна  дівчина  де-небудь  сховалась,  а тоді вже можна буде показати її, аби ще
дужче приголомшити їх несподіваною явою.
-  Тільки  не  на  пляжі,  -  додав  він.  - Дехто з цих молодчиків має при собі
біноклі.  Такі  дочасні  оглядини  нам  ні  до чого. Перебудьте в своїй кімнаті,
голубонько, доки ми пришлемо по вас.
- Гаразд, - погодилась Мері. - Що мені зодягти?
- Що-небудь просте й елегантне. Зелене, скажімо, або ж темно-сіре.
- Зелене, - мовила вона.
-  Але  це  тільки для початку. Треба, щоб купці побачили товар лицем. Згодом ви
перевдягнетеся  в  щось легеньке - ну, хоча б у бікіні. Можливо, ми прогуляємось
на  пляж.  Вони  схочуть  роздивитися ваші ноги, фігуру, колір шкіри. Ви повинні
пам’ятати,  що  ви  товар  і що ці добродії мають право як слід розгледіти те, за що
платять  гроші.  А вже після того ми зможемо приступити до торгу. Не мине й дня,
як ваше майбутнє стане таким прекрасним, що одного життя вам видасться замало.
Мері якусь хвилю нерішуче дивилася на нього.
-  Скажіть  мені,  містере  Шварц,  -  спитала вона, - ви щиро вірите, що всі ці
дивовижні речі й справді мають статися?
-  Неодмінно,  -  відказав  він,  рубонувши  рукою повітря. - Дивовижні речі для
дивовижної  дівчини. Все цілком логічно. Ви дивовижна дівчина, Лоро, і ви будете
жити в чарівному світі.
- Дай боже, щоб усе було так, - з сумнівом у голосі пробурмотіла вона.

Гості почали з’їжджатися  по  обіді.  Джуліс  Айвенберг  і  Пол Барнард прибули разом у чорному
“феррарі”.  Джо  Мередіт  підкотив  маленьким  зеленим  “рено”,  Дейва  Гартмена
привезло  старезне  таксі.  Із  своєї  затишної кімнати з вікнами на затоку Мері
спостерігала, як вони один по одному під’їжджали  до  вілли;  потім  перевдяглася  в  темно-зелену  сукню  простого,  але
елегантного  крою.  Чекаючи,  поки  її покличуть, вона спробувала читати книжку,
але  зовсім  не  могла зосередитись. Усе довкола було надто сповнене передчуттям
чогось   близького   й   неминучого,   і  Мері  даремно  силкувалася  погамувати
незрозумілу тривогу.
“Ти  товар,  -  подумала вона, пригадавши Шварцові слова. - Тебе ніхто не вважав
за  товар,  коли  ти  була  просто Мері Стенз, безбарвна й неприваблива. Ти була
людиною,  що  мала  своє  власне  життя-  можливо, сіре й буденне, але принаймні
завжди  вирішувала  все  сама. А от тепер, коли ти стала прекрасною Лорою Смайт,
за  тебе  все  вирішують  інші. Ти мов та лялька, яку зробили особливо старанно,
щоб призначити за неї внеску ціну. Отож і з’їхалися ці ділки - тебе виставлять їм напоказ, тоді продадуть і зв’яжуть  усілякими  контрактами,  параграфами  та  юридичними термінами. А що ти з
цього  матимеш?  Гроші,  звичайно,  -  можливо,  такі,  які  тобі  й не снилися.
Напевне,  ти поїдеш до Америки й матимеш будинок з плавальним басейном і все, що
годиться  мати,  аби  щось важити в цьому божевільному світі. Тебе зніматимуть у
кіно, фотографуватимуть, братимуть інтерв’ю, твоє ім’я  мелькатиме  в  огнях  реклами, на афішах, на сторінках популярних журналів та
великих газет - але ж насправді то буде зовсім не твоє ім’я.  Тобі  треба  звикнути, що тепер ти не Мері Стенз, а Лора Смайт, і до всього,
що  з  цього  випливає.  Хіба  не  про  це  мріє  кожна дівчина, - врода, слава,
багатство?..”
Вона  тихенько  зітхнула  й відклала книжку. Тоді підійшла до вікна й задивилася
на безмежний голубий простір Середземного моря та на сліпучо-ясне небо.
“Все  воно дуже приємне, - переконувала вона себе. - але це скидається більше не
на  життя,  а  на  втечу від нього. Щоб досягти чогось, треба діяти, боротись, а
натомість  усе  відбувається  само  собою,  хочеш  ти  того чи ні. Ось зараз, за
кілька  хвилин  ти  станеш  перед купкою спритних ділків, яких ніколи в житті не
бачила,  і  вони  самі  визначать усе твоє майбутнє. Можливо, воно буде гарне, а
може,  з  часом  обернеться  й  поганим.  Так  чи інак, а вибору немає: ти мусиш
скоритись, і навіть Пол Дарк тепер тобі не допоможе...”
Охоплена  невиразною  тривогою,  вона  довго  не зводила очей з моря, аж поки до
кімнати, постукавши в двері, ввійшла мадам Лайє.
- Якщо ви готові, панночко...
Мері  востаннє  оглянула  своє  відображення  у  високому дзеркалі над туалетним
столиком, тоді рушила вниз.
Вони  стояли,  чудно  збившись докупи, у великій вітальні, і кожен тримав у руці
склянку.  Здавалося,  ніби, скоряючись якомусь незбагненному, спільному для всіх
чоловічому інстинктові, вони об’єдналися, щоб боронитись проти можливої загрози підпасти під владу жінки.
Коли  Мері переступила поріг, усі голови, неначе за наказом, повернулися до неї.
В  наступну мить хтось упустив з рук склянку. Пронизливий дзенькіт скла розітнув
заворожену  тишу.  А  ще  за  мить  Ейб  Шварц  уже наближався до дівчини, поруч
виступав Сем Вассерман, а за ними ніби знехотя плентали інші.
Ейб узяв руку дівчини й перебільшено шанобливим жестом підніс її догори.
- Панове! - оголосив він. - Дозвольте познайомити вас з Лорою Смайт. 
Він рекомендував кожного по черзі.
Джуліс   Айвенберг   -  коротенький  опецькуватий  чоловічок  з  лисою  головою,
заплилими  очицями й товстими губами; він весь час погладжував свої кущасті сиві
брови  схожим  на  цурпалок  пальцем,  що  його ніби перетинав навпіл величезний
сапфіровий  перстень.  На  ньому  був  строгий  сірий  костюм бездоганного крою,
пошитий, мабуть, у найдорожчого кравця.
Дейв Гартмен - рекламний агент фірми “Глорія”; років тридцяти п’яти,  одягнений  у  легкі  сині штани й простору жовту сорочку; за американською
міркою він був грубувато-красивий, але мав надто близько посаджені очі.
Пол   Барнард   -   представник  пресбюро  Національного  телевізійного  центру;
довготелесий  і  худий,  з короткозорими очима, що гостро позирали на світ із-за
опуклих  скелець  окулярів.  Легенький сірий костюм хоч і погано сидів на ньому,
проте виглядав доволі зручним.
І  нарешті  -  Джо  Мередіт  з  кінокомпанії  “Зеніт”,  що  спеціалізувалася  на
екранізації   театральних   вистав   та   випуску   багатосерійних  фільмів  для
телебачення,   його   моторошну   пурпурову  сорочку  прикрашала  сріблясто-сіра
краватка, зав’язана  величезним  незграбним  вузлом, що аж ніяк не пасував до орлиного профілю
та пухнастого білявого волосся.
На хвилину у вітальні запала ніякова тиша, тоді нараз розляглася гомінка мова.
- Семе, старигане, сякий-такий, чого ж це ти ховав таке чудо!..
- Мушу визнати, в ній таки щось є...
- Далебі, я чекав якогось жарту, а тут... Семе, та це ж справжнє діло...
- Як на мене, вона стопроцентна красуня...
- Друже, вона народжена для Голлівуду...
- Її вистачить на тисячу рекламних кампаній...
-  Схиляю  перед  тобою голову, Семе. Я не вірив жодному твоєму слову, ніколи не
вірив. Але цього разу ти справді щось знайшов...
- Просто очам своїм не вірю - ніколи в житті не бачив такої красуні...
Розмова  точилась  і далі в такий спосіб: у вигляді коротких поблажливих реплік,
навдивовижу  безособових  та  безвідносних,  так  що Мері мимоволі почувала себе
чимсь на зразок воскової ляльки, виставленої в музеї мадам Тюссо [5 Славнозвісний музей воскових фігур у Лондоні.].  Ніхто  не  звертався  до неї, наче вона була всього-на-всього манекенниця, що
позує перед вибраними клієнтами, але сама не причетна до торгу.
-  Вам,  панове,  здорово  пощастило,  - сказав Ейб Шварц, який із самовпевненим
виглядом  стояв  позаду  дівчини, глибоко заклавши руки в кишені штанів. - Через
три  тижні  Лора  візьме  участь  у  широкій рекламі нового косметичного виробу.
Спочатку  кампанія  розгорнеться  в  Англії,  потім  у Європі й Америці. Мені не
треба  казати  вам,  яке  враження;  вона  справить.  Лора  Смайт  здобуде славу
найпершої  красуні  в  світі,  і  за  неї  битимуться  цілі  юрби  люду з кіно й
телебачення, не менші від тих, що збираються на проповіді Армії спасіння [6 Релігійно-благодійницька організація в Англії та Америці.]. То буде справжнісінька золота гарячка. Ви розумієте, до чого я веду?
Вони розуміли. Айвенберг, погладжуючи брови, мовив:
- Гадаю, ми могли б розпочати ділові переговори, якщо... 
-  Пізніше,  -  зупинив  його  Ейб,  жестом  відновлюючи тишу. - Спочатку я хочу
змалювати  вам повну картину й детальніше показати Лору. Маючи справи з друзями,
я завжди веду чесну гру. Та й, зрештою, ми тут в гостині, а не на ярмарку.
До розмови втрутився Сем:
-  Вам треба ближче познайомитися з дівчиною. Вона має не тільки вродливе личко,
але  й  милу вдачу і талант. Ми тут накреслили невеличкий план, що дозволить вам
якнайприємніше згаяти час до вечора.
Він  підступив  ближче  до  дівчини і щось сказав їй на вухо. Вона ледь помітно,
наче знехотя, усміхнулась і вийшла з кімнати.
- В чім річ? - спитав Гартмен.
-  Вона  пішла  перевдягнутись  у  купальний  костюм,  -  пояснив  Сем.  - Потім
спуститься  на  пляж і приєднається до кого-небудь з гостей, що живуть на віллі,
а  ми  всі також підемо туди. Візьмемо з собою вино й пиво на льоду. Ідея така -
трохи  відпочити, роздивитися на дівчину і побалакати про се, про те. Ми з Ейбом
розповімо вам про всі деталі. А ввечері почнемо ділову розмову. Згода?
- Згода, - з полегкістю озвалися всі.
-  От  і гаразд, - мовив Сем. - Я піду розпоряджуся. А ви тим часом випийте. Лід
в оцій вазі, його тут багато...

Невдовзі після того до вілли прибула ще одна гостя. Вона під’їхала  в  таксі  саме  тоді,  як  Мері,  накинувши  на  бікіні строкатий пляжний
халатик,  збиралася  спуститись до моря. Спочатку Мері не розгледіла її - тільки
побачила,  що  біля  машини  майже  спиною  до  неї  стоїть якась чорнява жінка,
чекаючи,  поки  шофер  витягне  її  валізи.  Коли ж та обернулася, щоб рушити до
будинку, Мері враз упізнала її.
- Здрастуйте, міс Аурі, - мовила вона.
Тоні Лурі привітно всміхнулась, але в очах її майнув холодок.
-  Я  зовсім  забула,  що  ви  теж  маєте  приїхати  сюди  відпочивати,  - знову
заговорила Мері.
-  Та  бачте,  - відказала міс Лурі, - воно не зовсім відпочивати. Я приїхала за
дорученням  містера  Фасберже.  Його,  звичайно, цікавить, які плани укладаються
щодо  вашого  майбутнього,  і  він  вважає,  що  тут  має бути представник фірми
“Черіл”.
Вона  обвела  очима  будинок  на  тлі  брунатно-зелених  гір і безмежну широчінь
Середземного моря, що сяяло й мінилось під сліпучим промінням сонця.
-  Мушу  сказати,  що тут куди краще, ніж у моєму кабінеті на Парк-лейн. - Тоді,
змірявши  дівчину гострим оком, додала: - Ви засмагли і, коли можна так сказати,
виглядаєте  ще  більшою  красунею,  ніж  звичайно.  Якби  вас міг побачити зараз
доктор   Престон,   він,   без   сумніву,  був  би  потішений  наслідками  свого
експерименту.
Мері відчула в цих словах глузливі нотки, але пустила їх повз вуха.
-  Я  йду  на  пляж,  -  невпевнено мовила вона. - Тут саме відбувається щось на
зразок  ділової наради, і мені треба... - Вона затнулася, не знаючи, як пояснити
ситуацію.
-  Можливо,  я потім теж прийду до вас, - стримано озвалася міс Лурі. - В бікіні
я й сама досить приваблива.
Вона  повагом  рушила до вілли, залишивши Мері на стежці до пляжу, де на неї вже
чекали  американці,  щоб  ретельно  оглянути  внесок Фасберже у міжнародний фонд
краси.


РОЗДІЛ ДВАДЦЯТЬ ПЕРШИЙ

Надвечір другого дня, коли гості мали роз’їжджатися,  справи  було  полагоджено на превелике задоволення всіх зацікавлених
осіб.  Ейб Шварц надіслав довжелезну телеграму своєму адвокатові в Лос-Анжелесі,
в  якій  перелічував  умови й пункти угоди, що могли стати основою для укладення
відповідних  контрактів. Джуліс Айвенберг офіційно запросив Лору Смайт знятися в
певній  кількості  великих  кінофільмів  протягом  певного тривалого терміну; ця
попередня  угода  підлягала  схваленню  голлівудської  дирекції  фірми “Парагон”
після  ознайомлення  з кінопробами. Проби були призначені на наступний тиждень у
Канні,  де експедиція фірми “Парагон” провадила натурні зйомки. Айвенберг не мав
жодного  сумніву, що дирекція не вагаючись схвалила б угоду навіть без того, але
треба було додержуватись заведених формальностей.
Далі  йшла  угода  з Полом Барнардом, що репрезентував Національний телевізійний
центр,  про  серію виступів у телевізійних програмах, а також із Джо Мередітом -
про  участь  у  кількох  фільмах  компанії  “Зеніт”.  І  нарешті, Дейв Гартмен з
агентства  “Гартмен  і  Бауер”  запропонував  укласти  спільний контракт з Лорою
Смайт  і  фірмою  “Черіл”,  який  дозволяв  би їй рекламувати вироби косметичної
фірми  “Глорія”  у  Сполучених  Штатах - за умови, що вони не конкуруватимуть із
“Врододієм”.
Тоні  Лурі  вважала,  що це може бути прийнятним для певних косметичних виробів,
котрі  не мають нічого спільного з кремами, - як-от, - скажімо, лаки для нігтів,
засоби  для  волосся,  шампуні,  пудри  тощо,  -  але  зажадала,  щоб  у кожному
рекламному оголошенні неодмінно було посилання на “Врододій”.
-  “Врододій”  зробив  мене красунею, а тепер я зберігаю свою красу за допомогою
виробів фірми “Глорія”, - запропонувала вона. - Або щось подібне.
Гартмен не виявив особливого ентузіазму.
-  Навряд чи наші замовники погодяться отак задурно рекламувати “Врододій”. Інша
річ, коли б можна було встановити безпосередній зв’язок  -  якби, приміром, фірма “Глорія” дістала від вас ліцензію на виготовлення
“Врододію” в Сполучених Штатах.
-  Ми вже маємо там власні канали збуту, - відказала міс Лурі. - Щоправда, ми ще
не  уклали  контракту  на  “Врододій”.  Хотіли почекати й побачити, які наслідки
дасть рекламна кампанія в Англії, а тоді вже думати про експорт.
-  Дозвольте  мені  спочатку  переговорити  з  керівниками  “Глорії”, - попросив
Гартмен.  -  Маючи  ліцензію  на  “Врододій”,  вони б завалили ним американський
ринок,  і  зрештою  ваша  фірма  вигадала  б  більше.  До того ж, це полегшило 6
використання міс Смайт у рекламних цілях.
Міс Аурі з хвилину міркувала.
-  Можливо,  ви  маєте  рацію.  Я  пораджуся  з містером Фасберже і тоді дам вам
знати. Мабуть, ми дійдемо взаємовигідної згоди,
Ейб Шварц був стриманий в оцінці наслідків своєї дводенної діяльності.
-  Це тільки початок, Лоро, - сказав він дівчині перед тим, як вирушити назад до
Канна.  -  Ми  з  вами зачепили на гачок щось близько двох з половиною мільйонів
доларів,  та  не  мине  й  півроку,  як потроїмо цю суму. Правда, грошей поки що
нема.  Все  це на папері, але скоро буде підписано контракти, ми почнемо збирати
аванси.  А  тим  часом я умовлюся з Реєм Сомерсом, щоб він узяв на себе рекламу.
Нехай  тільки  розпочнеться  кампанія  “Врододій”,  і він закрутить таке, що всі
ахнуть.  Можливо,  влаштує  кілька  пишних прийомів для представників преси. Вам
треба бути готовою давати нескінченні інтерв’ю, позувати фоторепортерам, а потім Сомерс сам розкаже вам, що й до чого.
Мері мовчки кивнула. Вона була задоволена, що Шварц весь час говорить сам.
-  І  ще  одне,  -  провадив  він.  - Не чекайте наслідків дуже скоро. Контракти
потребують  часу.  Юристи завжди чіпляються до деталей і торгуються за проценти.
Та  коли  вже  все  погоджено  й  підписано,  події почнуть розгортатися з такою
швидкістю,  що  ви  й  незчуєтесь, як будете в повітрі на шляху до Лос-Анжелеса.
Отож,  не  гаючись,  подбайте про візу. За гроші не турбуйтеся - це ми влаштуємо
самі.  Єдине,  що від вас вимагається, - мати такий же чудовий вигляд, як зараз,
- це дуже важливо.
- Постараюсь, - пробурмотіла Мері.
- Щодо мене, то я буду в Канні ще тиждень, потім повернусь у Штати. Зв’язок  триматиму  з  Семом Вассерманом. Через нього ви будете в курсі всіх подій.
Тим  часом,  якщо  про  це  рознюхає преса і тут почнуть вештатися репортери, не
кажіть  їм  ні  слова.  За  вас говоритиме Рей Сомерс. Він знає, як поводитися з
цією  братією.  -  Шварц  позирнув  на  годинник.  -  Ну,  мені  час. Побачимось
наступного тижня, коли зніматимуть кінопроби. А поки що бувайте.
Шварц  пішов  разом  з  іншими.  З  вікна  вілли  Мері спостерігала, як нерівною
звивистою доріжкою одна за одною повільно з’їжджали  на  прибережне  шосе  їхні  машини,  - отих п ятьох, що на короткий час
увійшли  в  її  життя  і  знову  подалися  геть. Але їхній вплив у світі краси й
мистецтва  тепер  уже  напевне мав змінити все її майбутнє і принести незліченне
багатство й розкіш.
“Мені  поталанило,  -  подумала  Мері,  провівши очима останню машину, що швидко
зникла з очей. - Мабуть, у мене таки справді щаслива доля”.

-  За  цих  обставин ми вельми зацікавлені у вашому майбутньому, - говорила Тоні
Лурі,  помалу відсьорбуючи джин з вермутом із склянки, що мінилася всіма барвами
веселки.
Вона  й  Мері  стояли  біля  одного  з  широких вікон вітальні, споглядаючи тиху
гладінь  затоки,  що легенько мерехтіла в місячному сяйві. Не звертаючи уваги на
жвавий гомін інших гостей, вони стиха розмовляли між собою.
-  На  сьогодні  ми маємо таке становище: рекламна кампанія цілком підготовлена,
її  можна  починати.  Зроблено  все, що потрібно. Напочатку ми думали тільки про
рекламу,  і ви були для нас не більш ніж наймана манекенниця, яку мали звільнити
зараз  же  після  закінчення  досліду.  Та доктор Престон зробив своє діло надто
добре,  і тепер значення цього експерименту виходить далеко за межі збуту нового
виробу.  По  суті, ми створюємо живу легенду, і ця легенда може стати важливішою
за сам виріб.
Міс  Лурі закурила сигарету й глибоко затяглася. З обличчя її, як відзначила про
себе Мері, не сходив ледь помітний вираз холодного цинізму.
- Отож ми вважаємо за свій, сказати б, обов’язок  керувати  вашими  вчинками  й  спробувати  визначити  ваше  майбутнє. Коли
говорити  щиро,  то  мені  здається,  міс  Стенз,  ми поводилися щодо вас цілком
чесно.
- Я не нарікаю, - озвалася Мері.
- А дозвольте вас запитати: чи поводилися ви так само чесно щодо нас?
- По-моєму, я старалась як могла.
- Різнобічні у вас старання. Адже ви старались і для журналу “Очевидець”.
Мері скрушно зітхнула.
- То ви знаєте...
- Більше, ніж ви собі уявляєте. Не можна служити двом хазяїнам, міс Стенз.
- Це сталося незалежно від моєї волі. “Очевидець” найняв мене...
- Щоб ви діяли як шпигунка. Мері похмуро кивнула.
- Усе це, певно, Віллербі. Я ніколи не вірила йому по-справжньому.
-  А  він не вірив вам. Зрештою, він працював на нас. Чи ви гадаєте, що всі такі
двоєдушні?
- Репортаж в “Очевидці” заборонено, - зауважила Мері.
-  Це  зробив  містер Фасберже. На щастя, серед його знайомих знайшлася потрібна
особа - куди впливовіша, ніж ваш Пол Дарк.
Мері якусь хвилю вагалась, тоді сказала:
-  Міс  Лурі,  зрозумійте,  будь  ласка,  що я нічого не робила з лихим наміром.
Спочатку  я працювала на “Очевидець”. Тепер бачу, що то була помилка. Я рада, що
репортаж заборонено.
-  Ще  б  пак!  -  глузливо докинула міс Лурі. - Адже першою жертвою розголосу в
пресі  стала  б  ваша ж таки розпрекрасна персона. Не забувайте про одну важливу
деталь:  ваша врода нетривка. Її треба постійно підтримувати, і час від часу вам
доведеться  проходити  повторний  курс  лікування  у  доктора Престона. Втім, не
будемо  прикидатись  -  у  доктора  Джеймса Раффа. Якщо ви розкриєте його роль у
цьому  досліді,  він  навряд  чи  буде  вам  вдячний. А я не знаю іншого лікаря,
здатного провадити лікування стимуліном.
-  Я  про  це  не  думала, - призналася Мері. - Повірте, я зовсім не ворог фірмі
“Черіл”,  і  мене  тільки тішить те, що репортаж в “Очевидці” вчасно притримали.
Колись  мені  здавалося, що я закохана в Пола Дарка, і це дуже впливало на мене.
Тепер мені до нього байдуже. Єдине, чого я хочу, - бути по змозі корисною.
Міс Лурі злегка посміхнулась.
- Боюся, цілковитої довіри у нас ще немає. Ось чому ми зв’язуємо вас якими тільки можемо контрактами.
Містер  Фасберже  дуже  зацікавлений,  щоб ви сягнули якнайвище і стали світовою
знаменитістю,  -  ви  ж  бо  маєте  для цього всі підстави. Зрозуміла річ, фірма
“Черіл”  теж  хоче  бути  причетна до ваших успіхів. Ми допомагатимемо вам усіма
можливими способами. У відповідь просимо лише... однодушності.
- Так, - мовила Мері. - Це я вам обіцяю.
-  Ухвалено,  що  Ейб Шварц діятиме як ваша довірена особа, - провадила міс Лурі
вже  більш  діловим  тоном.  - Але він не зможе укласти жодної угоди без санкції
містера Вассермана, що виступатиме від імені містера Фасберже.
- Я на все згодна.
-  І  ще  одне.  Ви  вже  підписали  контракт  з  фірмою “Черіл”, який надає нам
неподільне право на ваші послуги. Ви, звичайно, розумієте, що це означає?
- Авжеж. Він забороняє мені співробітничати з конкуруючими фірмами.
-  Він  забороняє  вам  співробітничати  з  будь-ким іншим, моя люба, без нашого
особливого  на те дозволу. Кожний контракт, який ви підпишете, повинен мати нашу
письмову згоду. Цілком зрозуміло, ваша кар’єра  вельми  цікавить  нас  і  з матеріального погляду - адже не секрет, що ваша
врода  обійшлася  фірмі  в  чималу  копійчину.  Отож ми справедливо вважаємо, що
якусь частину цих витрат має бути відшкодовано.
Мері  нічого не сказала, тільки пильно подивилася на співрозмовницю, чекаючи, що
буде далі.
-  Ми  ретельно  все  обміркували,  -  знову  заговорила  міс Лурі, - і вирішили
дозволити  вам  укладати  будь-які  контракти,  що не зачіпатимуть безпосередніх
інтересів фірми “Черіл”. За це нам має бути відраховано по п’ятдесят відсотків від договірної суми кожного контракту.
- П’ятдесят  відсотків...  -  задумливо  повторила  Мері.  -  Чи це не занадто? Коли
додати  Вассерманові  десять  і  Шварцові  десять,  та  ще  гонорари  рекламному
агентові, імпресаріо і так далі...
Міс Лурі зневажливо клацнула пальцями.
-  Давайте  дивитися  на  речі  реально.  Якщо  ваші  прибутки  вимірюватимуться
мільйонами  доларів,  ви  однаково  втратите  сімдесят або й більше відсотків на
податку.  Тож  чи  не краще розподілити ці гроші між людьми, що допомогли вам їх
заробити?  Навіть  коли  б  вам  залишилося  тільки  двадцять відсотків... два з
половиною мільйони ділимо на п’ять... ого, добренна купа грошей.
-  Ну  що ж, мабуть, ваша правда, - визнала Мері. - Щиро кажучи, я не така вже й
жадібна  до  грошей.  Усі  ці  мільйони  здаються  мені дуже далекими, наче вони
зовсім мені не належать.
-  Ви розумна дівчина, - зауважила міс Лурі, шпурнувши недокурка крізь розчинене
вікно  у  темний  садок.  -  Єдина реальна цінність, яку вам треба берегти, - це
ваша врода. Без неї ви загинете... всі ми загинемо. Маючи п’ятдесят  відсотків  інтересу  у  вашому майбутньому, ми зробимо все можливе, щоб
допомогти вам дістатися вершини й закріпитись на ній.
- Я у ваших руках, - просто мовила Мері. 
Міс Лурі вдоволено усміхнулась.
-  Коли  так,  то  ви  в  добрих  руках.  Тепер нам лишилося тільки чекати, поки
розпочнеться  рекламна кампанія. Відтоді й надалі, міс Стенз, слава та багатство
вам забезпечені.
Переговори  було  закінчено.  Жінки  відійшли  од  вікна  й приєднались до решти
гостей, між якими точилася жвава, з претензією на дотепність розмова.


РОЗДІЛ ДВАДЦЯТЬ ДРУГИЙ

“Врододій”!  Це  слово,  наче підхоплене стоголосою луною, приголомшило публіку,
нагло  вдаривши  по  ній  з  усіх боків: зі сторінок столичних і місцевих газет,
вечірніх  випусків,  розкішних журналів, жіночих часописів, скромних тижневиків,
з  екранів  комерційного  телебачення. Провідна ідея скрізь була одна, хоч форми
подачі  різні;  в  основі всієї рекламної кампанії лежала послідовна експозиція,
що   наочно   показувала,  як  проста  й  непримітна  дівчина-службовка  завдяки
систематичному  вживанню  “Врододію” перетворилася на незрівнянну красуню. Кожна
чергова   серія   була   вигадливо   скомпонована   так,   щоб   читач(-ка)  або
телеглядач(-ка)   нетерпляче  очікували  наступної  серії,  аби  на  власні  очі
побачити   подальші  стадії  чудесного  перевтілення  бідолашної  міс  Смайт.  У
програмах  комерційного  телебачення  поважний  сивуватий  актор,  що  з успіхом
удавав   лікаря,   із  знанням  справи  розводився  про  біохімічні  властивості
стимуліну в посиленні діяльності ендокринних залоз.
-  Врода  є наслідком гормональної рівноваги, - авторитетно виголошував він, - а
стимулін  регулює  утворення гормонів. Ось чому “Врододій” не просто косметичний
засіб,  але  й  медичний  препарат.  Кожний  тюбик “Врододію” містить певну дозу
стимуліну.
По тому на екрані з’являлася  Лора  Смайт.  Буденна  й  неприваблива,  вона  сиділа  за  друкарською
машинкою  в  якійсь  занедбаній  конторі,  а виразистий голос невидимого диктора
пояснював:
-  Перед  вами Лора Смайт. Не така вже молода, але ще й не стара. Отак вона живе
день  у  день  -  без  радощів і втіх, неначе в цілковитій порожнечі. Незаміжня,
неголублена, нікому не потрібна...
Звукові   ефекти:  несамовите  клацання  друкарської  машинки  і  енергійний,  з
американським акцентом голос, що промовляє майже речитативом:
- Невеселе життя, чи не так?..
На  екрані  -  кабінет  лікаря (того самого). Міс Смайт, жваво жестикулюючи, про
щось говорить. Закадровий голос:
-  Самотність  -  це теж своєрідна недуга, що часто вимагає медичного втручання.
Лора  Смайт  зрозуміла,  що  її  пригніченість  -  не  просто  наслідок поганого
настрою, і вирішила вжити дійових заходів.
Велике, на весь екран, обличчя лікаря. Його спокійний, упевнений голос:
-  Міс  Смайт,  ваш організм цілком здоровий. Вам бракує лише справжньої жіночої
привабливості, а це залежить від гормональної рівноваги.
Трохи здивоване обличчя Лори Смайт, потім знову лікареве.
-  Вам  нема чого тривожитись. - Лагідна професійна усмішка. - І не треба ніяких
ліків чи ін’єкцій. Сучасна косметична наука розробила повний курс лікування...
Він  щось  пише  на  аркушику  паперу  і подає дівчині (глядач має думати, що то
рецепт).
-  Сьогодні  ж підіть у найближчу аптеку. Це коштуватиме вам тридцять шилінгів і
шість  пенсів  за  тюбик,  але  ви  будете вражені наслідками. Найголовніше - не
припиняти лікування ані на день.
На  весь  екран  -  аркушик  паперу.  На  ньому  чітко (жоден лікар так не пише)
виведено одне слово: “Врододій”.  Коробка,  і  на  ній  знов  те саме слово. Тендітна рука піднімає її. Камера
відсувається  назад” показуючи приміщення звичайної аптеки. Дівчина за прилавком
подає Лорі Смайт коробку з тюбиком “Врододію”.
- Ось ваш “Врододій”, міс. Тридцять шилінгів і шість пенсів.
(Ця репліка дуже важлива: вона повторює назву виробу й ціну).
Лора   Смайт,   тримаючи  коробку  перед  себе,  рушає  на  камеру.  Цей  прийом
повторюється  в кожній наступній передачі, щоб глядачі виразно бачили, як день у
день помітно змінюється її зовнішність.
Закадровий коментар:
-  Отак Лора Смайт зробила вирішальний крок, якому судилося змінити все її життя
і  перетворити  її  на  красуню.  Завтра  о  цій  же  порі й по тому ж каналу ви
побачите, як “Врододій” починає давати їй справжню красу й чарівність.
Жіночий голос додає:
-  “Врододій”.  Усього  тридцять  шилінгів  і шість пенсів. Сьогодні ж придбайте
тюбик “Врододію” у найближчій аптеці.
Нарешті рівний і глибокий чоловічий голос:
- “Врододій” зробить вас вродливою! 
Завершують дередачу акорди музики, і солоденький тенор млосно виводить:

Коли я скажу їм, яка прекрасна ти,
Вони не повірять, вони не повірять...

Реклама  в пресі подавалася більш стисло і не так драматизовано, але принцип був
той  самий.  За  основу правила історія сучасної Попелюшки, в якій роль хрещеної
матері чарівниці виконував “Врододій”. Кожного дня з’являлися  нові  фотографії,  але в усіх оголошеннях незмінно фігурував невеликий
овал  з  текстом,  де  Лора  і ще одна особа вели розмову про незрівнянні якості
“Врододію”.  Сам  перебіг метаморфози був дещо ущільнений напочатку, так що Лора
набувала подоби справжньої красуні десь за чотири чи п’ять  днів;  коли  ж  факт  чудесного  перевтілення було доведено, наступні зміни
почали  виявлятися  повільніше.  Протягом другого тижня рекламної кампанії врода
дівчини  ставала  з  кожним днем виразніша, аж поки читачі заговорили про те, що
більшого  досягти  просто  неможливо, - і все Ж таки вона дедалі кращала. Тюбики
“Врододію”  швидко  зникали  з прилавків крамниць по всій країні; попит на нього
зростав,  і  виробничі  цехи  фірми  “Черіл”  змушені  були весь час збільшувати
випуск.  Рекламна  кампанія  зробила  ще тільки половину діла, а новий виріб уже
здобув визнання.
Пол  Дарк  спостерігав  розвиток  подій  з  похмурою  глузливістю;  зокрема, він
зауважив  одну  незвичайну  обставину:  в  жодній  газеті  не  було  редакційних
коментарів  і  взагалі  будь-яких  висловлювань  з  цього  приводу. Лише “Івнінг
Діспетч” вмістила невеличку в’їдливу замітку, в якій говорилося:

“Де  Лора  Смайт  - дівчина, чиє обличчя стало широко відоме завдяки найгучніший
рекламній  кампанії  всіх  часів?  Вона виїхала в Голлівуд, де краса дає найвищі
матеріальні  прибутки.  Обличчя, створене “Врододієм” (то було найбільше, що міг
дозволити собі автор, аби згадати назву виробу), скоро з’явиться  в  кінофільмах і на екранах американського телебачення в обмін на зливу
доларів, що має сягнути кількох мільйонів”.

Дарк, який після від’їзду  Мері  в Антіб, не мав од неї жодної звістки, негайно подзвонив у “Діспетч”
Джефкотові,   сподіваючись   дістати  від  нього  ще  якісь  відомості.  Джефкот
по-дружньому  запропонував  побалакати в більш невимушеній обстановці, за кухлем
пива.  Через  годину  вони  зустрілись у пивничці на Фліт-стріт і піднесли повні
кухлі.
-  А  я думав, що ви маєте відповіді на всі “чому”, - з притиском мовив Джефкот.
- Коли ми зустрілися востаннє...
-  Тоді  навколо  цього  плелося  достобіса  всіляких  інтриг, - пояснив Дарк. -
Шпіонаж  і  контршпіонаж.  Я  справді  не  міг  нічого  виказати. Але згодом був
змушений облишити це діло.
- Я й сам наразився на подібний застережний бар’єр.  Наш  кореспондент  у  Лос-Анжелесі  прохопився кількома натяками, але ми не
маємо  права  друкувати  такого, що могло б зашкодити рекламі. Цей тип Фасберже,
либонь, має величезні зв’язки.
Дарк похмуро втупив очі в кухоль. :
- Що вам відомо про Мері Стенз?
-  Дуже  мало.  Її  оселили  у  великому особняку в найкращому районі Голлівуду.
Фірма   “Парагон”   підписала   з  нею  довготерміновий  контракт,  Національний
телецентр  також.  Крім  того, укладено угоду з американською косметичною фірмою
“Глорія”,  щось  відносно спільного виробництва “Врододію”. Ця дівчина - джерело
великого бізнесу, Поле.
- Зрозуміло, - невдоволено буркнув Дарк.
-  Будь-який  розголос  у  пресі  заборонено,  як  видно,  до особливого дозволу
Фасберже. Ви чули про Рея Сомерса?
- Чув.
-  Він  заправляє пресою. Наш кореспондент намагався дістати в нього дозвіл, але
той  не  схотів  і  розмовляти.  Дівчину  вони  теж  ховають від сторонніх очей.
Напевне, аж поки буде знято заборону.
- А коли це має статися? Джефкот знизав плечима.
- У будь-який час. Можливо, саме в цю мить. 
Дарк позирнув на годинника.
- Зараз у Голлівуді п’ята година ранку. Сумніваюся.
- Ще до кінця сьогоднішнього дня, - впевнено заявив Джефкот, - ім’я Лори Смайт може з’явитись у заголовках американських газет.
Та він помилився. Минуло ще чотири дні, перш ніж вибухнула рекламна бомба.

- З п’ятниці  я  у  відпустці,  -  коротко  мовив Безіл Бомон. - Певна річ, з шефового
благословення.  Отже,  на  два тижні “Очевидець” залишається без відповідального
редактора. Це означає, що всі мої обов’язки  лягають  на  ваші  плечі,  Поле.  Що  і  як  робити,  ви  знаєте. Наявного
матеріалу, гадаю, вистачить.
-  Вистачить  ще  на  місяць,  а  то  й  більше, - сказав Дарк. - З поліцією все
погоджено. Якщо не виникне чогось нового...
-  Дійте  на  власний розсуд. Старайтеся не звертатись до Хеннінгера, коли цього
можна  уникнути.  Він  не  любить, щоб його турбували повсякденними редакційними
справами.
-  Обіцяю  не  турбувати,  хіба  що  тільки скоїться щось надзвичайне, на зразок
атомного вибуху або ж появи летючого блюдця.
- В обох випадках я блискавично буду тут, - рішуче відказав Бомон.
Дарк запалив сигарету й допитливо подивився на співрозмовника.
- Кудись їдете?
-  В Алжір. Маю там знайомих. Сподіваюся, що зможу поєднати приємне з корисним і
розкопати якісь цікаві факти щодо внутрішньополітичної ситуації.
- Це було б непогано, - зауважив Дарк. - Я й сам залюбки поїхав би з вами.
-  Хеннінгер  не  дозволить.  На  найближчі два тижні “Очевидець” залишається на
вас. Не робіть нічого такого, чого б не зробив я.
- Не робитиму, - пообіцяв Дарк.
Та  коли  він  виходив  з  кабінету,  перед  його  очима вже постав уявний номер
“Очевидця”  з  багатобарвним  зображенням  прекрасного  обличчя  Лори  Смайт  на
обкладинці  та  яскраво-жовтою стрічкою внизу, на якій великими чорними літерами
було відтиснуто: “АФЕРА “ВРОДОДІЙ”. Детальне й захоплююче викриття - в цьому номері “Очевидця””.
Збуджений  і  розтривожений,  він  повернувся  до  свого кабінету й просидів там
решту дня, викурюючи сигарету за сигаретою.


РОЗДІЛ ДВАДЦЯТЬ ТРЕТІЙ

Почалося  з  бундючного  й  пишного  прийому,  влаштованого для преси в одному з
павільйонів  студії  “Парагон”  у  Голлівуді, на який прибули представники майже
всіх  американських  газет  та  журналів, а також багатьох міжнародних агентств.
Рей  Сомерс  не  забув  запросити кореспондентів радіо й телебачення. Крім того,
протягом довгого вечора серед гостей раз у раз з’являлися цілі сузір’я  першорядних  зірок  екрана,  манекенниць  та  інших  знаменитостей.  Урочисту
виставу  було  поставлено з таким розмахом, що вона не могла не здобути широкого
розголосу.
Майстерно  зроблені з гіпсу й фанери декорації перетворили павільйон на розкішну
залу з ефектним м’яким  освітленням, що додавало жінкам привабливості, а чоловікам - мужності. Під
впливом  незліченних  пляшок  шампанського та всіляких міцніших напоїв атмосфера
на  прийомі  швидко  стала  приязна, а далі й весела. У той психологічно слушний
момент,  коли  журналісти випили вдосталь, але не надміру, врочисті звуки фанфар
оголосили  кульмінаційну  подію  вечора.  Темно-червона  оксамитова  завіса,  що
закривала  невеличку естраду в кінці зали, розсунулась, і посилений гучномовцями
голос прорік:
-  Дами  й  панове!  З  великою  приємністю запрошуємо вас познайомитися з новою
яскравою  зіркою  фірми  “Парагон”,  найвродливішою  жінкою  в  світі, міс Лорою
Смайт!
Спалахнули  юпітери, кинувши на дівчину струмені сліпучого світла. Телеоператори
націлили на неї зіркі об’єктиви  своїх  камер.  Убрана в розкішну вечірню сукню кольору темного смарагду,
Лора з хвилину стояла нерухомо.
За  звичайних обставин подібна рекламна “бомба” на прийомі для преси викликала б
ріденькі  ввічливі  оплески  й приглушений іронічний гомін. Та цього разу в залі
запала  цілковита,  майже неймовірна тиша. Навіть найбуваліші скептики, яких тут
нічого,   крім   випивки,   не  цікавило,  поприкипали  до  місць,  стискаючи  в
заціпенілих  руках  свої  забуті  чарки.  Враження  було  таке,  неначе  на всіх
присутніх раптом напала судома.
Потім  з  гучномовців  полинула  ніжна,  сентиментальна  музика.  Дівчина поволі
рушила,  спустилася  східцями  з  естради  й  попрямувала туди, де стояли Джуліс
Айвенберг та директори фірми “Парагон”, готові супроводити її до гостей.
В  цю  мить  вибухнули  оплески.  То  був  стихійний, одностайний порив, у якому
вчувався   щирий   захват  і  подив.  Натовп  гостей  посунув  до  естради,  щоб
роздивитися ближче Лору Смайт.
У  відносно  тихому  кутку Ейб Шварц, бліде обличчя якого сяяло від задоволення,
збуджено казав Рею Сомерсу:
-  Вона  приголомшила  їх,  Рею,  просто  приголомшила!  І  все  це показують по
телебаченню. Їм аж мову одібрало, всім цим стріляним газетним горобцям!
Сомерс,  огрядний  добродій  з  буйною  темною  чуприною,  поблискуючи скельцями
окулярів, замислено гладив рукою підборіддя.
-  В цієї дівчини. Ейбе, є одна цікава риса. Вона має гіпнотичний вплив. От якби
він  передався  по  телебаченню.  Непокоять  мене  й  фотографії в газетах - оті
неоковирні сірі кліше...
-  То  не  має  ніякого  значення, - запевнив його Ейб. - Така краса скрізь себе
виявить.
- Дай боже, - заклопотано обізвався Сомерс.
Ейб  Шварц  мав  рацію: другого дня переважна більшість газет надрукувала великі
фотографії  дівчини,  деякі  -  на  цілу  сторінку. Майже всі газети вмістили на
перших шпальтах під жирними заголовками довгі звіти про прийом.
Один середньозахідний листок виголошував:

ЛОРА НОКАУТУВАЛА ВСІХ!

Інші висловлювались по-різному:

КРАСУНЯ І РЕПОРТЕРИ

НЕЗРІВНЯННА ЛОРА СМАЙТ -
СЕНСАЦІЯ ПРИЙОМУ В СТУДІЇ “ПАРАГОН”

АНГЛІЯ ЕКСПОРТУЄ СВІЙ НАЙКРАЩИЙ ТОВАР -
СТОПРОЦЕНТНУ ЖІНКУ

ДЕБЮТ “ДИВОВИЖНОЇ”

“Верайєті” вигукувала:

“ПАРАГОН” КАЖЕ “ХА!” -
ВСІ КАЖУТЬ “АХ!”

Однак  усі  звіти  були  написані  в схвальному тоні й одностайно визнавали Лору
Смайт  казковою  красунею,  а  вміщені  поряд  фотографії,  хоч  які  вони  були
недосконалі,  наочно  свідчили,  що  йдеться  справді  про  надзвичайно вродливу
жінку.  Фотографії  в  журналах  відрізнялися ліпшою якістю і не залишали жодних
сумнівів у тому, що міс Смайт перевершує всі відомі зразки жіночої краси.
Міжнародні  агентства  швидко  поширили  ці  повідомлення  та фотографії по всіх
частинах  світу. Англійські газети приділили Лорі Смайт найбільшу увагу, бо мали
з  реклами  “Врододію”  непогані прибутки. Деякі газети вмістили новину на одній
сторінці з рекламним оголошенням, так щоб перший-ліпший читач міг помітити зв’язок між ними. Навіть “Таймс” урочисто повідомляла:

“Міс  Лору  Смайт,  англійську дівчину, що бере участь у широковідомій рекламній
кампанії,  визнано  в  пресі  Сполучених  Штатів за найпершу красуню світу. Вона
виконуватиме  головні  ролі  в  дванадцяти  першорядних фільмах, що їх поставить
фірма   “Парагон”  протягом  найближчих  семи  років,  а  також  виступатиме  по
телебаченню.  Численні  гості,  яким  було  відрекомендовано  міс  Лору Смайт на
прийомі в студії “Парагон”, влаштували їй бурхливу овацію”.

Пол  Дарк  читав  газетні повідомлення з видимою цікавістю, потім вирізував їх і
складав  у  теку  -  на  майбутнє. Рекламна кампанія ще тривала - сягнувши свого
апогею,  вона  наближалася  до  кінця, що мав настати днів за десять. Тепер було
цілком  очевидно,  що  решта оголошень та рекламних телефільмів привернуть увагу
найширшого  кола читачів і глядачів: публіці не терпілося побачити на власні очі
останні  ступені перетворення Лори Смайт у найпершу красуню світу - певна річ, з
допомогою   “Врододію”.   Американський  кореспондент  одної  фінансової  газети
повідомив,  що косметичний концерн “Глорія” підписав з фірмою “Черіл” угоду, яка
надала  йому  право  виробляти  “Врододій” у Сполучених Штатах і використовувати
Лору  Смайт  у  широкій  рекламній  кампанії.  Такі  ж кампанії було передбачено
провести   згодом  у  Франції,  Німеччині,  Італії  та  скандінавських  країнах.
Скидалося  на  те,  що “Врододій” пошириться по всьому цивілізованому світу, - і
це  зробила  дівчина,  яка,  попри  всю  свою  вроду,  мало  чим  різнилася  від
піддослідної морської свинки.
Нарешті   Дарк  ухвалив  рішення.  Здавалося,  сама  доля  послала  йому  нагоду
відшкодувати  заподіяну  кривду. Волею випадку Безіл Бомон виїхав у відпустку до
Алжіру.  Тепер  він,  Дарк,  має  два тижні, протягом яких “Очевидець” цілковито
залежатиме  від  нього,  і  тільки він відповідатиме за те, що буде надруковано.
Щоправда,  йому  не  хотілося втягувати Мері Стенз у колотнечу, що неминуче мала
зчинитися  після  того,  як  буде  опубліковано  повне  викриття  досліду  фірми
“Черіл”,  проте  він розміркував, що вберегти її неможливо і що зрештою весь цей
галас  може  навіть піти їй на користь, хоч який би він був неприємний з першого
погляду.  Адже  недарма  в  журналістських  колах здавна кажуть: всяка реклама -
добра  реклама.  Зрештою,  головний  товар  дівчини  - краса, і він, безперечно,
матиме  попит  навіть  тоді,  коли  перестане існувати “Врододій”. Вона буде так
само  потрібна  в  кіно  й  телебаченні і, може, навіть виграє, позбувшись своїх
обов’язків  живої  реклами.  Часу  лишалося  не так уже й багато. Треба було замовити
кліше  для  чотириколірного друку обкладинки, щоб їх виготовили якомога скоріше,
поза  чергою.  Кілька  наступних  днів піде на те. щоб зробити кліше для друку в
одну  фарбу  й  підготувати  рукопис  до  складання.  Судячи з обсягу матеріалу,
зібраного в теках, репортаж майже напевне забере чотири, а то й п’ять щільно зверстаних сторінок.
Дарк зняв трубку внутрішнього телефону й подзвонив Бренді Мейсон.
- Редактор побутового відділу, - обізвалася вона.
-  Це  Пол, - швидко, немов кудись поспішаючи, заговорив Дарк. - Що ти збираєшся
давати на своїх сторінках у найближчому номері?
-  О,  нічого особливого. Фотонарис про італійські моделі зачісок, розповідь про
антикварні  меблі та ще невеличкий матеріал про новітні способи утеплення старих
будинків.
-  Зніми  це  все, - звелів Дарк. - Я забираю всі твої сторінки під репортаж про
“Врододій”.
Довгу хвилю трубка мовчала, тоді почулося стривожене запитання:
- Чи розумно це, Поле? Адже його заборонив сам Хеннінгер.
-  Про  це  там  також  розповідатиметься.  Про  всі  потаємні  ходи й потурання
шахраям.  Можливо,  Хенніигерові  воно  й  не  сподобається,  але  це  правда, а
“Очевидець” ніколи не боявся казати правду.
- Ти наражаєш себе на великі прикрощі, Поле.
-  Я  й  раніш  мав їх, але вистояв. Не турбуйся, Брендо. Всю відповідальність я
беру  на  себе  і  все  зроблю  сам,  так  щоб нікого в це не вплутувати, А коли
репортаж  буде  надруковано,  сам  звітуватиму перед Бомоном і Хеннінгером. Мені
треба  поставити  їх  перед  фактом.  Тоді  ні  одному, ні другому не залишиться
нічого іншого, як приємно всміхнутись.
- Хеннінгер може звільнити тебе.
-  Сумніваюся.  Це  неодмінно підхоплять інші газети, і він матиме дуже кепський
вигляд.
Міс Мейсон скрушно зітхнула.
- Подумай гаразд, Поле, перш ніж іти на такий ризик.
-  Я  вже  про  все  подумав.  Це  єдина нагода надрукувати репортаж - поки нема
Бомона. І я його надрукую, Брендо.
-  Ну що ж... - невпевнено мовила вона. - Зичу всілякого успіху. Може б, я якось
непомітно чим-небудь тобі допомогла?
- Ні. Це моя особиста справа.
Він  поклав  трубку  й присунув до себе аркуш паперу. Тоді взяв ручку й великими
друкованими літерами вивів:

АФЕРА “ВРОДОДІЙ” -
ІСТОРІЯ, ЯКУ НАМАГАЛИСЯ ПРИХОВАТИ

Потім  висунув  шухляду письмового столу й витяг з неї розбухлу теку з рукописом
і  фотографіями,  що  мали  порушити  самовдоволений  спокій  Фасберже  та  його
спільників.

Аманда  Белл  писала листа Лорі Смайт, якого мали приставити до Голлівуду того ж
таки  дня  авіапоштою.  Основна  тема  листа була цілком таємна, і вона вирішила
написати  його сама, щоб навіть секретарка не дізналася про зміст. Писала швидко
й упевнено, тонким і прямим, майже чоловічим почерком. У листі говорилося:

“Люба міс Смайт!
Як  Ви знаєте, Вам треба приблизно через кожний місяць проходити додатковий курс
лікування  у  доктора Престона, аби підтримувати Вашу красу на сталому рівні. Ми
вважаємо  за  небажане, щоб доктор Престон вилітав з цією метою до Голлівуду, бо
такі  його  подорожі  неминуче  привернули  б  увагу,  якої  він і фірма “Черіл”
воліють  уникнути.  Що  ж  до  Вас,  то  Ви,  безперечно, могли б кожного місяця
приїздити до Лондона під приводом виконання певних договірних зобов’язань  щодо  фірми  “Черіл”.  Щоб  приховати  справжню  мету  Ваших відвідин, ми
організуємо  через  рекламне  агентство  відповідні фотозйомки і т. ін. Протягом
Вашого   нетривалого  перебування  в  Лондоні  Ви  зустрічатиметесь  з  доктором
Престоном у потаємному місці.
Фірма бере на себе всі пов’язані  з  цим  клопоти,  а  також  витрати  на  подорож  літаком в обидва кінці.
Оскільки  минуло майже два місяці, відколи скінчився основний курс лікування, ми
вважаємо,  що  Вам  слід  найближчими  днями  зробити  перший  такий візит. Якщо
підтвердите згоду телеграмою, я дам відповідні розпорядження”.

Вона  підписала листа, вклала його в конверт і чітко вивела вгорі: “Особистий. У
власні   руки”.  По  тому  конверт  ковзнув  у  дротяний  кошик  з  написом  “До
відправки”.
З  хвилину  місіс  Белл  непорушно  сиділа  за  столом, звівши очі на протилежну
стіну,   де  висіло  найновіше,  щойно  з-під  друкарського  верстата,  рекламне
оголошення  фірми  “Черіл”.  То була збільшена кольорова фотографія: звернене до
глядача  Лорине  обличчя в усій своїй красі, з тонким, елегантним написом унизу.
“Лора Смайт. Її зробив красунею “Врододій””.
“Ефектно,  -  подумала  місіс  Белл,  запалюючи  сигарету  з фільтром. - Це діло
переростає  в  самостійний бізнес. Ніколи ще косметичний виріб не здобував такої
гучної  слави.  А  я  сягнула  нових  висот у рекламі. Думаю, тепер усі ми маємо
право   передихнути   й  трохи  спочити  на  лаврах.  Останні  три  місяці  були
справжнісіньким  пеклом,  але  нам  пощастило  перебороти труднощі й дати відсіч
усім намагань ням зірвати кампанію”.
Вона підморгнула Лориному зображенню на стіні.
“Тобі  поталанило,  - мовила в думці. - Сказати правду, ти не заслуговуєш на те,
що  ми  тобі дали. Та тепер уже все воно твоє, і, сподіваюся, ти триматимеш його
міцно”.
Лора  Смайт не відповіла нічого, та в довершених рисах її обличчя, як і в кожної
справжньої красуні, прозирав ледь помітний смуток.


РОЗДІЛ ДВАДЦЯТЬ ЧЕТВЕРТИЙ

Лора  Смайт  прибула в лондонський аеропорт наприкінці того дня, коли надійшов у
продаж   номер  “Очевидця”  з  викриттям  афери  “Врододій”.  Вона  прилетіла  з
Голлівуду в супроводі молодого, атлетичної будови американця на ім’я  Скотт  Френкел,  який був помічником Рея Сомерса і дістав завдання стояти між
Лорою  та  англійською пресою. Френкел був приємний з виду, майже гарний молодик
років  двадцяти трьох, який, не маючи великого досвіду в журналістських справах,
умів,  проте,  з  належним  тактом  і  чемною  усмішкою  відповідати на звичайні
запитання  репортерів.  Певна  річ, коли б Рей Сомерс міг завбачити, яка зустріч
чекає  в  Лондоні  на  його  посланця,  то  полетів  би з Лорою сам або й зовсім
відклав подорож.
Представники  преси заполонили аеропорт, влаштувавши засідки в усіх приміщеннях.
Був  там  і  Фасберже  з  Амандою  Белл,  Тоні  Лурі  та чотирма співробітниками
рекламного  агентства,  включаючи  Клайва  Роуза, що мав знервований вигляд і ще
блідіше,  ніж  звичайно,  обличчя. Як і більшість журналістів та фоторепортерів,
кожен тримав у руках останній номер “Очевидця”.
Загін  фірми  “Черіл”  зосередився  у  порожній  вітальні,  перед  дверима  якої
стовбичив  здоровенний  поліцай,  щоб  тримати  газетярів на безпечній відстані.
Фасберже,  котрого  репортери  довели  майже  до  нестями  своїми запитаннями та
фотокамерами,  аж  кипів  з люті. Він роздратовано ходив із кутка в куток, раз у
раз  позираючи на свій примірник “Очевидця”, немов не ймучи віри власним очам, і
щось сердито бурчав собі під ніс.
Аманда  Белл,  за  своїм  незмінним  звичаєм,  була  зовні спокійна. Вона мовчки
сиділа  в  кріслі й уважно переглядала журнал, почуваючи навіть деяке захоплення
з  того,  як  точно  й  влучно  Пол  Дарк  завдав свого удару друкованим словом.
Обкладинка  з  фотографією  Лори  Смайт  в  апогеї краси була чудова, але широка
жовта смуга під нею і виразистий напис “Афера “Врододій””  боляче  краяли  душу. Сам репортаж був надрукований у найвигіднішому місці- в
центрі номера - і забрав п’ять  щедро  ілюстрованих  сторінок.  Дарк  не  проминув  нічого,  вмістив навіть
фотокопію   вирізаного  з  “Гардіан”  оголошення,  що  було  відправним  пунктом
досліду.
Та  ще  гірше  -  він  розповів,  як  Мері  Стенз  від  самого початку найнялася
шпигувати  для  “Очевидця”  і як після втручання згори репортаж було заборонено.
Він  докопався  до  того,  що Фасберже й Хеннінгер належать до одного клубу. Він
розкрив  усе  темне минуле доктора Джеймса Раффа, а на додачу детально висвітлив
деякі  факти  з приватного життя Фасберже та інших осіб, що брали активну участь
в  афері.  Подробиці  досліду  було описано напрочуд промовисто й проілюстровано
фотознімками  дівчини,  що  їх  зробив  сам  доктор  Рафф,  з його власноручними
позначками щодо перебігу перевтілення та напрямку подальших ін’єкцій. 
Та  чи  не  найпереконливішим  обвинуваченням  була  низка з двадцяти фотографій
Лориного  обличчя  -  від  початку  досліду  і  до  його завершення, - з науково
обгрунтованими, але цілком дохідливими поясненнями суті ін’єкцій на кожному етапі досліду:

“Фото 1. Глибокі внутрішні ін’єкції   у  яєчники  з  метою  пожвавлення  статево-гормональної  діяльності,  що
спричинилося до поліпшення шкіри, волосся та збільшення грудей.
Фото 2. Гормональні ін’єкції  для  збудження  росту кісток, і внаслідок цього - збільшення довжини ніг,
виправлення постави й поліпшення будови обличчя.
Фото 3. Складні тироксино-адреналінові ін’єкції  для регулювання обміну речовин та зменшення підшкірних жирових шарів і як
наслідок - витончення й заокруглення обрисів постаті.
Фото 4. Перша ін’єкція   стимуліну   з   метою   підкріплення   і  врівноваження  дії  попередніх
гормональних ін’єкцій   та   запобігання   неправильному  розвиткові  тіла  внаслідок  посиленої
діяльності ендокринних залоз”.

І  отак,  з  невблаганною  послідовністю, - аж до останньої фотографії, у написі
під якою говорилося:

“Фото 20. Остання ін’єкція   стимуліну   для   підтримання  штучної  зовнішньої  оболонки,  створеної
внаслідок  зумисного  втручання  в  нормальну  фізіологічну  діяльність жіночого
організму”.

На  іншій  сторінці  місіс  Аманда  Белл  натрапила на абзац, в якому з холодною
безсторонністю відзначалося:

“Як  експеримент  у  галузі чистої біохімії, цей дослід не позбавлений цінності,
але  виставляти  те,  що  зроблено медичним шляхом, як наслідок вживання певного
косметичного  засобу  з  метою  його  реклами  й  продажу,  - це грубе порушення
медичної етики й кримінальний злочин щодо необізнаної публіки”.

А трохи далі:

“Цікаво  відзначити,  що  протягом  усього  досліду  Мері  Стенз жодного разу не
вживала  “Врододію”.  Спершу будь-які косметичні засоби було заборонено взагалі,
бо  це  перешкодило  б  клінічним  спостереженням  за  будовою шкіри. Наприкінці
досліду,  коли  головні  риси фізичної краси було виявлено, до косметики вдалися
при  павільйонних кінозйомках та фотографуванні, але жодного разу не застосували
“Врододій”, що перебував тоді в стадії лабораторних досліджень”.

На наступній сторінці, під фотографією Віллербі, Дарк писав:

“З  метою посилити заходи безпеки й перешкодити доступові представників преси до
міс  Стенз,  фірма  “Черіл”  оселила  її  в  готелі  “Онікс-Асторія”  і  найняла
приватного детектива, Еріка Віллербі, поклавши на нього обов’язки  сторожового пса. Віллербі стеріг дівчину, як справжній цербер, і незабаром
виявив її зв’язок  з  журналом “Очевидець”. Під загрозою неминучого викриття афери “Врододій”
глава  фірми “Черіл” Еміль Фасберже поквапився запросити свого давнього приятеля
й   одноклубника   Чарлза   Хеннінгера,   шефа  видавничого  концерну  “Стайн  -
Хеннінгер”,   якому   підлягає   журнал   “Очевидець”,  на  розкішну  трапезу  в
фешенебельному  “Діловому  клубі”.  Саме  там,  у  дружній атмосфері, за пляшкою
“Арманьяку”,  репортажеві  про “Врододій” було ухвалено смертний вирок. До своєї
косметичної афери Фасберже прилучив підкуп преси”.

У заключному абзаці, надрукованому жирним шрифтом, Дарк підбивав підсумки:

“Афера  “Врододій”  являє  собою безприкладний злочин проти науки, проти моралі,
проти  громадянської  свободи,  втіленої б традиційній свободі преси, - і все це
задля  того,  щоб  забезпечити  комерційний  успіх  косметичному засобові, який,
попри  всі  його  властивості, не може дати тих наслідків, що їх обіцяє реклама.
Прекрасну  Лору  Смайт  можна  вважати  живим свідченням того, що здатен зробити
гіподермічний  шприц  у  спритних  руках ескулапа з темним минулим, але нікому й
ніколи  в  світі  не  вдасться  довести,  що  вона завдячує своєю красою кремові
“Врододій”.

Під репортажем стояло факсиміле Пола Дарка, а трохи нижче - рядок курсивом: “Редактор відділу репортажів журналу “Очевидець””.
Аманда  Белл,  зітхнувши,  згорнула  журнал  і підвелася. З вікна вітальні видно
було  літак  американської  авіакомпанії, що поволі підрулював бетонною доріжкою
до  будівлі  аеропорту.  Місіс  Белл  підійшла  до  Фасберже, який усе ще не міг
заспокоїтись.
- Літак прибув, Емілю, - тихо мовила вона. 
Фасберже сердито зиркнув у вікно, тоді перевів погляд на місіс Белл.
-  Нехай  її  зараз  же  приведуть  сюди, - звелів він. - І щоб по дорозі ніяких
розмов з репортерами. Нехай поліція їх і близько не підпускає.
Місіс  Белл  вийшла  з  вітальні  й  сказала  щось поліцейському сержантові. Той
непевно  знизав  плечима,  немов  уся  ця  метушня його не обходила, тоді зібрав
чотирьох  поліцаїв  і  неквапно повів їх до літака, з якого саме почали виходити
пасажири.   Всі   журналісти   були   вже  там.  Фоторепортери  й  кінооператори
проштовхувались  на  вигідніші  місця.  Коментатор  телебачення  без  угаву щось
бубонів у мікрофон, з’єднаний з портативним магнітофоном.
Лора  Смайт  сходила  з  літака  шостою,  слідом за Скоттом Френкелом. Обоє були
здивовані   такою   несподіваною   зустріччю.   Кругом   стрекотіли  кінокамери,
надвечірній присмерк раз у раз осявали спалахи фотоламп.
Тільки-но  вона  ступила  на землю, як репортери враз ринули вперед. Дехто з них
вимахував примірником “Очевидця”.
- Міс Смайт! “Очевидець” називає вас штучною красунею. Що ви на це скажете?...
- Чи справді ви були піддослідною морською свинкою?..
- Ви й досі працюєте на Пола Дарка?..
- Скільки заплатив вам Фасберже?..
- Ви бачили цей репортаж? Він правдивий?.. 
Запитання  сипалися  з  усіх  боків  водночас,  зливаючись у суцільний лемент, і
дівчина  не  могла  навіть до ладу зрозуміти, про що йдеться. Френкел розгубився
ще  більше.  На  щастя,  втрутилася  поліція,  і  за хвилину їх обох уже вели до
будівлі  аеропорту,  а  репортери  сунули  позаду, мов зграя голодних вовків. Ще
через  хвилину  за ними зачинились двері вітальні. Очі всіх присутніх з голодною
цікавістю звернулися до них.
- Ото було шелесту! - приязно мовив Френкел. - Що воно таке?
Фасберже,  дивлячись  просто в лице дівчині, подав їй свій примірник “Очевидця”.
Він не сказав ані слова, але вираз його обличчя не віщував нічого доброго.
Мері  швидко  позирнула  на обкладинку, тоді перебігла очима сторінки репортажу.
Досить було півхвилини, щоб вона осягнула його основний зміст.
- Але ж я гадала... - почала вона і затнулася, не знаючи, що казати далі.
-  Дякую,  -  мовив  Фасберже із зловісною іронією. - Дуже й дуже вам дякую, міс
Стенз,  -  майже  з  огидою  наголосив  він, - за ваш внесок у цю мерзенну суміш
брехні  й  наклепу. Без ваших свідчень і фотографій Дарк ніколи 6 не зважився це
надрукувати.
Дівчина дивилася на нього, мало не плачучи.
-  Повірте,  містере  Фасберже,  я  й  гадки  не  мала...  Я думала, що репортаж
заборонено. Відтоді я навіть і не чула про Пола Дарка...
-  Зараз ви підете туди, - твердо промовив Фасберже, тицьнувши пальцем у напрямі
головної  зали аеропорту, де за кордоном поліції юрмилися репортери, - і зробите
заяву  для  преси. Ви скажете, що надрукований в “Очевидці” репортаж від початку
й  до кінця брехливий і що фірма “Черіл” порушує судову справу про наклеп. Оце і
все. На жодні запитання не відповідайте. Зрозуміло?
-  Так,  зрозуміло,  -  відказала дівчина, спантеличена й трохи налякана гнівним
тоном Фасберже. - Але ж, по суті, репортаж правдивий. Все воно так і було...
Обличчя Фасберже перекривилось од люті.
-  Ваше  діло  сказати,  що  це  брехня!  - гримнув він. - Брехня від першого до
останнього  слова,  хоч  би  який він був правдивий. А тепер ідіть і скажіть про
це!
Дівчина  невпевнено рушила до дверей. В цю мить наперед виступив Скотт Френкел і
простодушно, зовсім по-хлоп’ячому всміхнувся.
-  Містере  Фасберже,  -  сказав він. - Я представник Рея Сомерса. Може б, краще
мені самому поговорити з репортерами?
Фасберже злісно зиркнув на нього.
-  Вас  це не обходить, - роздратовано відрубав він. - Це наші внутрішні справи.
Я дам собі раду й без втручання американців.
Френкел знічено відступив.
Мері  Стенз  вийшла  з  вітальні  й  попростувала  до  головної  зали. Репортери
натиснули  на  поліцейський  кордон  і  подалися вперед. На хвилину залу сповнив
лемент  багатьох  голосів, що, перебиваючи один одного, вигукували запитання. Та
дівчина  стояла  мовчазна  й  незворушна, і гомін поступово вщухав. За хвилину в
залі запала цілковита тиша.
-  Панове,  - промовила Мері, силкуючись подолати нервовий дрож. - Я маю сказати
вам  лише дві речі. По-перше, репортаж “Очевидця” про так звану аферу “Врододій”
-  це  чистісінька  вигадка.  По-друге,  фірма  “Черіл”  порушує  проти  журналу
“Очевидець” судову справу про наклеп.
- Запитання! - вигукнув чийсь голос. - Чи будете відповідати на запитання?
- Чи правда, що ви стали красунею завдяки гормональним ін’єкціям?..
- Чи вживали ви коли-небудь “Врододій”?..
- Скільки заплатив вам “Очевидець” за шпигунство?.. 
Дівчина похитала головою і швидко пішла назад до вітальні.
- Ну? - крижаним тоном спитав Фасберже.
- Я сказала... - стомлено відповіла вона. - Сказала все, як ви звеліли.
-  Гаразд.  -  Він  обвів  присутніх  сердитим  поглядом. - Звідси ми поїдемо до
адвокатів  фірми.  Я  роздмухаю  таку справу, якої ще ніколи не було, і розпочну
негайно,  сьогодні  ж.  Місіс  Белл,  влаштуйте,  будь ласка, щоб нас провели до
автомобільної стоянки.
Аманда  Белл  кивнула й пішла з кімнати. Фасберже знов обернувся до Мері Стенз і
люто зиркнув на неї.
- Що ж до вас, пані добродійко, то з вами я ще побалакаю по щирості. 
Вона мовчки похилила голову, зовсім приголомшена таким поворотом справи.


РОЗДІЛ ДВАДЦЯТЬ П’ЯТИЙ

Події  розгорталися з дедалі більшою швидкістю. Того ж вечора рекламу “Врододію”
було  вилучено з усіх телевізійних програм - “до розслідування деяких фактів, що
стали  відомі”.  Знайомих  оголошень  фірми  “Черіл”  бракувало  й  на сторінках
багатьох  вечірніх  газет.  Преса  обережно,  з  оглядкою  на  закон про наклеп,
згадувала   про   викривальний   репортаж   “Очевидця”   і  вміщувала  детальні,
ілюстровані  фотографіями  звіти про прибуття Лори Смайт у лондонський аеропорт.
Редактори  газет  нараз  виявили,  що їхні сині олівці не встигають за розвитком
подій.  Біржові  ціни  на  акції  косметичних  фірм  катастрофічно  впали.  Було
виряджено  загони  репортерів  і  фотографів розпитувати всіх осіб, причетних до
цієї історії, і, звичайно, самого Пола Дарка.
Наступного  ранку  знялася  буря.  Провідні  газети,  розважливо й цілком слушно
усунувши  із  своїх сторінок всі рекламні оголошення про “Врододій”, дали великі
заголовки:

ТВОРЦІВ “ВРОДОДІЮ”
ЗВИНУВАЧЕНО В ШАХРАЙСТВІ

ПРОТИ “ОЧЕВИДЦЯ” ПОРУШЕНО
СУДОВУ СПРАВУ

ПРАВДА ПРО ЛОРУ СМАЙТ

ЗАЯВА ДАРКОВОГО ТАЄМНОГО АГЕНТА

Здавалось,  історія з “Врододієм” раптом стала справою державної ваги. “Гардіан”
повідомила:

“Сьогодні  в  Палаті  громад буде зроблено запити з приводу зловживань рекламою,
викритих  у  репортажі про косметичний крем “Врододій”, що його надрукував учора
журнал  “Очевидець”.  Сподіваються,  що  голова ради торгівлі призначить комісію
для розслідування фактів, пов’язаних з цією справою”. 

Тим  часом  Пол  Дарк  чекав  іншої  бурі.  Цілий  ранок  він  просидів у своєму
кабінеті,  читаючи  й  перечитуючи репортаж про “Врододій” і намагаючись оцінити
його  з  усіх  можливих поглядів. Злободенно? Так. Образливо? Можливо. Правдиво?
Безперечно.  В інтересах суспільства? Поза всяким сумнівом... Але що буде з Мері
Стенз?  Як  цей  скандал  вплине на неї?.. Вперше за багато тижнів його серйозно
непокоїла  доля  дівчини,  і  він відчув непереборне бажання побачити її. Тепер,
коли  гарячкове напруження підготовки репортажу минуло, він почав усвідомлювати,
як  йому бракувало Мері; але разом з тим здавалося, що тепер вона живе в іншому,
далекому й недосяжному світі.
Рівно  о  пів  на дванадцяту на його столі вимогливо задзвонив телефон. Він зняв
трубку.
- Дарк слухає.
-  Говорить  секретарка містера Хеннінгера. Містер Хеннінгер просить вас негайно
зайти до нього в кабінет.
- Зараз іду.
Він  поклав трубку й задумливо закурив сигарету, анітрохи не кваплячись побачити
шефа.  Важко  було  вгадати,  що  скаже йому Хеннінгер. Певна річ, він навряд чи
висловить  своє  задоволення  з  приводу  Даркового вчинку, але, з другого боку,
жадати  крові  йому  також  начебто  не  випадає.  Зрештою,  правда  залишається
правдою.
Нарешті він підвівся і знехотя рушив нагору, до шефового кабінету.
Чарлз  Хеннінгер  сидівза столом, поклавши руки перед себе. На його тонких губах
з’явилася  холодна, силувана усмішка, що немовби перетнула навпіл кругле, схоже на
повний місяць обличчя.
- Сідайте, сідайте, містере Дарк, - спокійно мовив він.
Дарк сів і закурив нову сигарету. Хеннінгер сказав:
- Як я розумію, на час відпустки містера Бомона ви виконуєте обов’язки відповідального редактора.
- Цілком справедливо.
-  А  тепер  скажіть  мені,  містере  Дарк,  чи не давав вам містер Бомон кілька
тижнів  тому особливої вказівки, щоб на сторінках журналу до пори не згадувалося
про жоден виріб фірми “Черіл”?
- І це справедливо.
Хеннінгер  присунув  до  себе  примірник  “Очевидця”, що лежав на столі, і, наче
знічев’я, перегорнув кілька сторінок.
- Тоді чому ж ви надрукували п’ятисторінковий репортаж під назвою “Афера “Врододій”?
-  Його однаково рано чи пізно треба було надрукувати, - просто відповів Дарк. -
Щиро кажучи, це справді афера і її належало викрити.
-  Як  на  чий погляд, містере Дарк. Чи розумієте ви, що своїм безвідповідальним
вчинком ви спонукали фірму виставити проти нах; стотисячний позов?
-  Ого,  навіть  так!  -  з  цікавістю промовив Дарк. - Дивно, як Фасберже на це
зважився.
-  Він  позиває  до суду видавців, друкарів і редактора. Я не маю сумніву, що за
таких  обставин суд виправдає видавців і друкарів. На мою думку, тільки ви маєте
бути  покарані  за  те,  що  надрукували  матеріал  поза  спиною відповідального
редактора й не погодили його зі мною.
-  Кожне слово цього репортажу правдиве, - урочисто заявив Дарк, - і кожне слово
служить  інтересам загального добра. Жоден суд ніколи не ухвалить обвинувального
вироку. В разі потреби я можу викликати Мері Стенз як свідка, а все, що пов’язане  з  доктором Раффом, аж ніяк не піде на користь фірмі “Черіл” з юридичного
погляду.
-  Мене  не  цікавлять  юридичні  погляди.  Мене  цікавить  факт непокори з боку
підлеглого  мені  редактора. В жодному журналі не буде ладу, коли в його штаті є
бунтівники.  Я  дав  спеціальну вказівку, щоб про фірму “Черіл” не згадувалося в
редакційних  матеріалах.  А  ви підступно вичекали, поки відповідальний редактор
поїде  у  відпустку,  і  взялися  діяти  на власний розсуд. Цим ви поставили наш
концерн і мене особисто в дуже скрутне становище.
Дарк  відчув  приплив  роздратування.  Він  підвівся  і  невдоволено  зиркнув на
Хеннінгера.
-  За  весь  час  свого  існування “Очевидець” ще ніколи не мав такої реклами, -
сердито  мовив  він.  -  Усі  газети в країні підхопили цю справу. Буде зроблено
запити  в  Палаті  громад. Усі знають, що правда на нашому боці, ба навіть і сам
Фасберже.  Він  ніколи  не позове до суду, бо чудово розуміє, що в нього нема на
те  жодних  підстав.  Усе  це  пусте базікання. Можливо, він запропонує владнати
справу  без  суду,  але  ви зробите дурницю, коли дасте йому хоч пенні. Авжеж, я
знаю,  що  він  ваш приятель, що ви члени одного клубу й таке інше. Та єдине, що
вам  треба,  це почастувати його дорогим сніданком з марочним коньяком, так само
як зробив він. Таким чином ви залишитесь друзями, і все стане на свої місця.
-  Містере  Дарк, - з величезним самовладанням промовив Хеннінгер, - я чекаю від
вас заяви про звільнення.
- А я не збираюся писати такої заяви, - роздратовано відказав Дарк.
- Тоді мені доведеться обійтися без неї.
- Ви хочете сказати, що мене звільнено? 
Хеннінгер кивнув.
- З цієї хвилини.
- В такому разі мені належить тримісячна платня.
-  Якщо  по дорозі звідси ви заглянете до каси, цю вашу вимогу, безперечно, буде
вдоволено.
Хеннінгер  шпурнув  примірник  “Очевидця”  в  кошик для паперів і, присунувши до
себе пачку листів, заходився їх переглядати.
- Даруйте, містере Дарк, - обізвався він, - у мене сила роботи.
Не  сказавши більше ні слова, Дарк вийшов з кабінету й одразу ж попрямував униз,
до Бренди Мейсон.
- Мене звільнено, - коротко повідомив він. 
Бренда сумно подивилася на нього.
-  Мене  це  не  дивує. Все було б не так погано, якби ти не зачепив у репортажі
самого  Хеннінгера.  Всі  оті  розправи  щодо  приятеля-одноклубника  й дорогого
сніданку...
-  Але  ж  це  правда,  -  вперто сказав він. - Я розмовляв з обслугою “Ділового
клубу”.
- Нехай собі буде правда, та чи розумно це?
-  Брендо,  я  завжди  намагався  чинити  краще чесно, аніж розумно. Розум надто
часто тягне за собою хитрощі й підступи.
- То що ж ти тепер робитимеш, Поле? 
Дарк непевно знизав плечима.
-  Мабуть,  відпочиватиму.  Мені повинні дати тримісячну платню. Можливо навіть,
пошукаю собі дружину.
- Кого ж би це, приміром? Він усміхнувся.
- Не знаю. Але це має бути найвродливіша жінка в світі.
Він повернувся до свого кабінету й узявся збирати особисті речі.

Вона  знову мешкала в “Онікс-Асторії”. Кімната була інша, але така сама розкішна
й  гарна.  Віллербі  теж  був  там, охороняючи її від репортерів. Здавалося, час
повернув  назад.  Голлівуд  неначе  відійшов  у  далеке  минуле, і тепер її знов
обсідали підступи й інтриги.
Обсідав  її  й Еміль Фасберже, непримиренний і владний Фасберже, в кожному слові
якого  вдувалися  гнів  і  обурення.  Але  водночас  то  був  і дуже настирливий
Фасберже,  який  уперто  домагався  її  особистої  прихильності, попри все лихо,
заподіяне йому викривальним виступом “Очевидця”.
-  Єдине,  що я ціную в людях і, зокрема, в своїх службовцях, це відданість, - з
притиском  мовив він. - Будемо говорити відверто: фірма “Черіл” здатна витримати
й  не  таку кризу. Найболючіше вразило мене те, що ви, саме ви, своїми зносинами
з отим суб’єктом  Дарком  стали  безпосередньою причиною скрути, в якій ми опинилися. Це, я
уважаю, майже непростимо.
-  Я  вже  сказала, що мені дуже жаль, - зітхнула Мері. - Я ніколи не думала, що
Дарк  усе-таки  надрукує  той репортаж, і мені дуже прикро, що він це зробив. Це
зачіпає  мене  особисто  не  менш,  ніж  фірму  “Черіл”.  В  одних  газетах мене
називають  фальшивкою,  в інших - морською свинкою. Боюся навіть собі уявити, як
це вплине на мої справи в американському кіно й телебаченні.
-  Ніяк  не  вплине,  -  фиркнув  Фасберже.  -  Американці  понад усе полюбляють
сенсації.   Те,   що  ви  стали  найпершою  красунею  в  світі  завдяки  курсові
біохімічного  лікування,  тільки додасть їм цікавості. Весь цей галас аж ніяк не
позначиться на вашій артистичній кар’єрі.  Єдине,  що  він  зробить,  -  це  занапастить  “Врододій”  як товар. - Він
подивився  на  дівчину  з  неприхованою  ворожістю.  -  Відколи вийшов цей номер
“Очевидця”,  ми  вже  одержали  понад  дві тисячі відмов од торговельних фірм та
приватних крамниць, що замовили великі партії “Врододію”. І це тільки початок!
Мері винувато поглянула на нього, але нічого не сказала.
Фасберже підійшов ближче. 
- Невже ви не маєте ніякого почуття обов’язку?  -  спитав  він. - Невже вас не,гризуть докори сумління? Після того як ви,
по суті, занапастили виріб, що його повинні були рекламувати?..
-  Ви  хочете, аби я цілий вечір тільки те й робила, що вибачалась? - обізвалася
вона.
Вираз обличчя Фасберже трохи пом’якшав.
-  Звичайно, ні, моя люба. Даруйте ласкаво, це отой триклятий “Очевидець” зовсім
вивів  мене  з  рівноваги.  Сьогодні, мабуть, такий день... Знаєте, людині часом
так  потрібна буває розрада... - Він трохи помовчав і підступив ще на два кроки.
- А ви могли б так багато для мене зробити...
Мері відступила.
-  Сказати  правду,  -  мовила  вона, - я страшенно втомилась. Ви собі уявити не
можете, як це все було тяжко.
- Для нас обох, - лагідно докинув він.
Вона сіла на стілець і подивилася просто йому в вічі. 
-  Містере  Фасберже, - спитала навпрямки, - чого саме ви од мене хочете? Просто
переспати?
Товсті губи Фасберже викривились у посмішці.
- Ну, не так уже й просто...
-  Мені  не  хочеться  видатись  негостинною,  але  єдина моя відповідь - ні. Ви
змінили  мені  зовнішність,  але  мої  моральні  засади  лишилися незмінні. Коли
говорити по щирості, мені гидко на вас дивитися.
Масна посмішка Фасберже стала трохи ширша.
-  Коли хочете знати, - спокійно відказав він, - мені теж гидко дивитися на вас,
дарма  що  ви така вродлива. А може, ще настане час, коли вам і самій буде гидко
на себе глянути.
Мері запитливо позирнула на нього, не розуміючи, до чого він веде.
-  Чи  придивлялись ви останнім часом до себе в дзеркалі? - спитав він. - Людина
майже не помічає повсякденних змін. Коли я бачив вас перед від’їздом,  ви  були  прекрасна.  Минуло  кілька  тижнів, і тепер навіть я, хоч який
старий, можу добачити різницю.
-  Що  ви  хочете  цим  сказати?  -  спитала  вона, знервовано торкнувшись рукою
обличчя.
Фасберже посміхнувся ще ширше.
-  Ось  уже  майже  два  місяці,  як  ви  востаннє  бачилися  з доктором Раффом.
Придивіться-но до себе пильніше.
Вона  поволі  перейшла  кімнату  і, зупинившись перед великим дзеркалом, втупила
очі  в своє відображення. Її раптова тривога враз поступилася місцем полегкості.
Вона  була  все  така  сама  сліпуча  красуня,  як  і  раніш,  а  проте... Шкіра
видавалась не такою свіжою і пругкою, під очима з’явилися   ледь  помітні  синці,  риси  обличчя  нібито  погрубшали.  І,  все  ще
розглядаючи  себе  у  дзеркалі,  Мері  нараз  усвідомила,  що  в  очах її застиг
переляк.
-  То  все  пусте,  -  впевнено  мовила вона, обертаючись до Фасберже. - Адже ми
знали, що таке може статися. До того ж, це майже непомітно.
- Я це помітив, - наголосив Фасберже.
- Для доктора Раффа це не проблема. Одна-дві ін’єкції...
-  Авжеж,  якби  тільки  він був напохваті. Та боюся, що доктор Рафф несподівано
зник, зараз же після того, як вийшов учорашній номер “Очевидця”.
Мері  нічого  не  сказала,  тільки подивилася на нього сповненими німого розпачу
очима. Фасберже театрально зітхнув.
-  На  жаль,  доктор  Рафф  завжди  був  надто  чутливий щодо свого минулого. Ми
намагалися  розшукати  його,  але  він, здається, ще вчора ввечері спакував свої
валізи  й  подався  геть. Можливо, навіть за кордон. Коли говорити по щирості, я
його  й  не  осуджую.  Після  цієї  скандальної історії в “Очевидці”... Адже він
чесно старався забути своє минуле й жити по-новому.
- То ви хочете сказати...
-  Я  хочу  сказати,  люба,  що,  можливо,  настане  такий  час, коли вам будуть
потрібні  впливові  друзі.  Ви,  певно,  гадаєте,  що вже сягнули всіх висот. Ї,
мабуть,  почуваєте  себе  дуже  незалежною.  Та, між нами кажучи, у вас нема для
цього  підстав. Сьогодні ви нехтуєте мною, а завтра, може статись, я нехтуватиму
вами. Тоді вам доведеться нарікати тільки на саму себе.
- Містере Фасберже, прошу вас... Де доктор Рафф? 
Обличчя Фасберже стало суворе й похмуре.
-  Скажу  вам  відверто,  міс  Стенз: я не знаю. Доктор Рафф - людина незалежної
вдачі,  з  перебільшеним почуттям ображеної гідності. Судячи з того, що мені про
нього  відомо,  він  не  буде чекати, поки його почнуть переслідувати настирливі
репортери.   Він  завжди  наполягав,  щоб  його  участь  у  кампанії  “Врододій”
зберігалася  в  цілковитій  таємниці. І коли розібратися, то саме ви порушили цю
умову,  отже, тепер не ремствуйте. Доктор Рафф утік від галасу, в якому неминуче
випливе на поверхню його досить темне минуле.
- Але ж його можна розшукати, де б він не був. 
Фасберже здвигнув плечима.
-  Можливо.  Але  це  коштуватиме грошей. Поліція навряд чи стане вам у пригоді.
Докторові  Раффу можна закинути щонайбільше неетичну поведінку, та й то відносно
-   адже  він  не  є  членом  корпорації.  Ніякого  кримінального  злочину  він,
безперечно,  не вчинив. Отже, щоб його знайти, треба вдатися до послуг приватних
агентів. А коли він уже виїхав за кордон, і це може виявитись марним.
-  У  мене  є  гроші,  -  мовила  Мері.  -  Я  маю змогу заплатити, скільки буде
потрібно.
-  Можливо,  тепер  у  вас  і  є  гроші,  та  чи будуть вони й далі, якщо вам не
вдасться  розшукати  доктора  Раффа?  Або ж припустімо, що ви його знайдете, але
він  відмовиться  вас  лікувати...  Зрештою, він має не так уже й багато підстав
почувати до вас вдячність.
- Навіть доктор Рафф повинен мати свою ціну. 
Фасберже глузливо примружив очі,
- А ви маєте свою ціну? - спитав він. 
Мері відвернулась і сказала:
-  Містере  Фасберже,  залиште  мене, будь ласка. Сьогодні був дуже тяжкий день.
Мені потрібен час, щоб усе обміркувати й зважити.
-  Гаразд,  -  погодився  Фасберже.  -  Обмірковуйте  і  зважуйте,  скільки  вам
завгодно, але пам’ятайте: ваш час збігає куди швидше, ніж ви собі уявляєте.
Після  того  як  він  пішов,  Мері знову наблизилась до дзеркала й кілька хвилин
пильно розглядала своє обличчя. А коли обернулася, в очах її блищали сльози.


РОЗДІЛ ДВАДЦЯТЬ ШОСТИЙ

Наступні  кілька днів Пол Дарк перебув удома, звикаючи до свого нового становища
безробітного  й  стежачи  по газетах за розвитком подій. Фірма “Черіл” припинила
будь-яку  рекламу  “Врододію”, після чого Фасберже виступив з короткою офіційною
заявою.  Висловивши  свій  жаль  з  приводу  того,  що рекламні оголошення фірми
витлумачено  як  облудні, він визнав, що перетворення міс Лори Смайт у красуню й
справді   було  здійснено  шляхом  клінічного  застосування  стимуліну,  який  є
складовою  частиною  крему  “Врододій”.  При  цьому аж ніяк не передбачалося, що
публікована  реклама  має  викликати  безпосередні  асоціації,  бо  головна мета
згаданого  експерименту полягала тільки в тому, аби показати широкому загалу, що
косметична   промисловість,  і  зокрема  фірма  “Черіл”,  провадить  наполегливу
дослідницьку роботу в інтересах жіноцтва. Проте, у зв’язку  з  недавнім критичним виступом одного періодичного видання (відомого своєю
схильністю   до  ризикованих  звинувачень,  що  межують  з  наклепом),  ухвалено
припинити  публікацію  розпочатих  рекламних  серій. Що ж до самого косметичного
крему  “Врододій”,  то  він  випускатиметься  й  надалі,  і вибагливі жінки, які
воліють  підтримувати  свою  вроду  тільки  найкращими  засобами, матимуть змогу
вільно придбати його.
Рада  торгівлі  також  опублікувала заяву, в якій говорилося, що осудові піддано
головним  чином  методи  реклами,  а  не  самий  виріб,  і що після відповідного
аналізу  його  визнано цілком доброякісним продуктом, пропонованим до продажу за
нормальною  для  даної  групи  товарів  прейскурантною  ціною.  Рада  вважає, що
будь-які питання, пов’язані   з   порушенням  етичних  норм  у  галузі  реклами,  слід  ставити  перед
відповідними професійними об’єднаннями, які мають спеціальні повноваження на розгляд таких справ.
Одне велике рекламне об’єднання,  витримавши  належну  паузу,  що  мала свідчити про поміркованість його
висновку,  заявило  таке:  хоч,  мовляв,  кампанія  “Врододій”  і  вражає  своїм
розмахом  та винахідливістю, проте форми, в яких вона провадилась, не виключають
можливості  неправильного  тлумачення  її  суті;  отже,  фірма  “Черіл”  виявила
розумну   далекоглядність,   ухваливши  припинити  дальшу  публікацію  рекламних
оголошень.
Заголовки,  присвячені  наслідкам  репортажу про “Врододій”, і далі не сходили з
газетних   шпальт.   У   пошуках   нових   сенсацій   репортери  цілими  зграями
переслідували  всіх,  хто  був  причетний  До  цієї  історії.  Раптове зникнення
доктора Джеймса Раффабуло виявлено дуже скоро. “Творець штучної красуні зник!”  -  повідомив  один  вечірній  листок. Новину підхопили інші газети, висуваючи
різні   версії-   як  підкріплені  Лактами,  так  і  суто  умоглядні.  Заголовки
сповіщали: “Рафф у схованці”, “Лікар-митець утік за кордон”, “Де доктор Рафф?”, “Відставний ескулап накивав п’ятами”.  З сукупності фактів і свідчень, розкопаних пронозливими репортерами, напевне
випливало,  що  доктор  Рафф  справді  залишив  Англію  і,  як  гадали,  знайшов
пристановище  в  одній  із скандінавських країн, де його досліди навряд чи могли
викликати осуд.
Та  наступна  новина  була  набагато  лиховісніша.  Протягом кількох днів газети
повідомляли,  що  Лора  Смайт  перебуває  в  готелі  “Онікс-Асторія”  і  до  неї
приставлено  приватного  детектива,  який охороняє її від небажаних відвідувачів
та  представників  преси.  Аж  раптом  наприкінці  тижня  всі лондонські вечірні
газети одночасно зчинили галас: “Лора Смайт зникла!”, “Де шукати “Дивовижну”?”, “Красуня втекла! Але куди?”
Як  виявилось,  Лора  Смайт  залишила  “Онікс-Асторію”  серед  ночі, коли навіть
невсипущого  Вїллербі  на  часинку  здолав  сон.  Вона  взяла таксі до Голборна,
звідти  іншим  таксі  доїхала  до Бейзвотера, але далі всі сліди губилися. “Вона
мала  дуже  пригнічений  вигляд, - розповідав водій одного таксі, - а на обличчя
спустила вуаль, наче не хотіла, щоб її впізнали”.
Скидалось  на те, що й для Фасберже та інших керівників фірми “Черіл” втеча Лори
Смайт  була цілковитою несподіванкою. Натовп журналістів посунув до її колишньої
домівки  в  Саут-Кенсінгтоні,  де їх гостинно зустрічала розшаріла Пенелопа, яку
дуже  тішила така увага з боку преси. Одначе Лори там не було. Ні, вона навіть і
не  заходила.  Далебі,  Пенелопа  й  гадки не мала, куди вона могла податись. О,
вона завжди була така - ніколи не знаєш, чого від неї чекати...
Тоді  репортери  напалися  на самого Пола Дарка, гадаючи, що дівчина могла зайти
до нього чи зв’язатися  з  ним  у  якийсь  інший  спосіб. Дарк похмуро запевнив їх, що не бачив
“Дивовижної”  близько  двох  місяців і що він чи не остання людина, до якої б та
схотіла  звернутися.  Потім  у свою чергу поставив кілька запитань. Чи пощастило
їм  про  щось  дізнатись, а коли так, то про що саме? Які мотиви спричинилися до
втечі дівчини? Та представники преси не виявили великої охоти до розмови.
-  Якби  ми  мали  факти,  ми  б про них написали, - сказав один репортер. - Усі
мовчать,  наче  їм  позаціплювало.  Все, що ми маємо, - це одне-два припущення і
повна  торба здогадів. Ми вже полізли були і в медицину, але всі ескулапи кажуть
різне.  Та  коли трохи пометикувати... - Він нерішуче замовк і з деяким острахом
позирнув на похмуре Даркове обличчя.
- Ну-ну?..
-  Вона  змінюється  назад.  Її краса злазить з неї, наче мертва шкіра. Через те
вона  й  забилася десь у закуток, мов поранена тварина. Сховалась од світу, поки
все це минеться.
Дарк сердито глянув на нього.
-  То  чому ж ви не дасте їй спокою, не перестанете полювати на неї? Якщо вона в
біді, їй потрібна допомога, а не цькування й галас.
Репортер здвигнув плечима.
-  Вона  -  легенда, яка належить загалу. І ви, містере Дарк, знаєте це незгірше
за  мене.  Ви  відкрили  всім,  як  Рафф  створив  її, тож навряд чи вам випадає
заперечувати, щоб ми розказали, як ви її занапастили.
Протягом  кількох  наступних  днів  Дарка  чимдалі  дужче опановували неспокій і
роздратування.   Його   збентежений   розум   силкувався   безсторонньо  зважити
становище,  але міркувати спокійно Дарк не міг. Усі його думки безладно кружляли
навколо незворушного, наче скам’янілого  образу  Мері  Стенз, що сірою безликою плямою весь час стояв перед його
очима,  і  Дарк  не  наважувався  додати  йому  жодної  живої  рисочки.  То була
невідчепна  страшна  мара,  що  переслідувала його і вдень і вночі, навіть тоді,
коли його ненадовго змагав тривожний сон.
Нарешті  в  суботу  одне  заокеанське  інформаційне  агентство передало офіційне
повідомлення з Голлівуду:

“Дирекція  кінокомпанії  “Парагон” оголосила, що чинність контракту, підписаного
фірмою  з  міс  Лорою  Смайт,  тимчасово  припинено, аж до повного розслідування
деяких обставин, пов’язаних  з  косметичною  фірмою  “Черіл”. Слід чекати, що й інші кінематографічні
телевізійні  та  рекламні компанії, які вступили в стосунки з міс Смайт, вживуть
подібних заходів”.

“Кінець,  - сумно зітхнув Дарк. - Для Мері Стенз це однаково, що смертний вирок.
І моя вина в цьому безперечна. Надрукувавши свій репортаж, я зруйнував її кар’єру, а можливо, і вроду. Але ж цим самим я зруйнував і свою кар’єру.  Я  не міг вчинити інакше, хоч які були б наслідки” - такі вже правила гри.
А  надто  тоді  -  в один з тих переломних моментів, коли людина повинна зробити
вибір  між  добром  і  злом,  знаючи, що від цього рішення залежить не тільки її
власне  майбутнє,  але й майбутнє іншої людини. І все ж таки я вважаю, що вчинив
правильно,  і  певен,  що  коли  б повернути час назад і почати все спочатку, то
повівся  б  так  само.  Чи ж це не найкраще мірило поведінки” коли людина цілком
свідомо  ладна  повторити  той  чи  той  вчинок, знаючи наперед, якими страшними
наслідками він загрожує?..”
Та  почуття  моральної  правоти  не  зменшило  Даркової  пригніченості,  до якої
додалася  ще  й  болісна  свідомість власної безпорадності. Він налив собі повну
склянку  віскі  й  закурив  сигарету.  Тоді  втупив  похмурий невидющий погляд у
вікно, на сіру вул.ицю внизу.
“Все  повертається  назад,  до  самісінького  початку,  -  думав  він.  - До тої
непоказної  дівчини  в незграбній голубій сукні, дівчини з нездоровим жовтуватим
обличчям і тьмяно-каштановим волоссям. “Я  повинна  пояснити,  міс  Стенз,  що  ми  не пропонуємо вам постійної роботи в
редакції “Очевидця”. Йдеться скорше про тимчасове журналістське доручення...”  Третьорядна  акторка-невдаха,  що в перервах між нечисленними епізодичними
ролями  заробляла  на  прожиття  невмілим  друкуванням  на  машинці  і  з охотою
погодилася  на  цей косметичний дослід, сподіваючись, що він дасть їй можливість
вибитися  в  люди  й  здобути  красу.  “Я подумала, що цей дослід має на меті...
ну...  зробити  обрану  дівчину  гарною...”  Батько-австрієць,  що помер під час
війни брат у Канаді й сестра в Беркенхеді та ще гірка п’яниця мати, що впивається до смерті у своїй маленькій кімнатці в Бейзвотері...
Нараз плин його думок урвався. Він допив віскі й налив іще.
- Бейзвотер... - мовив уголос. - А що коли...
Він  нервово  заходив  по  кімнаті,  неспроможний приборкати безладну круговерть
думок.
“Цілком  може  бути...  -  говорив  він  собі. - Адже саме там бачив її востаннє
водій  таксі. Безпорадна й нікому не потрібна, вона, либонь, тільки туди й могла
податися  -  в  єдину домівку, де її ніхто не потривожить, бо адресу знають лише
брат  у  далекій  Канаді  -  до  нього  не доберешся - і сестра в Беркенхеді яка
напевне мовчатиме. Та ще, мабуть, Пенелопа - ця теж навряд чи щось скаже...”
Він  поміркував  так  хвилин  із  десять,  тоді  швидко накинув на себе пальто і
спустився вниз до машини.

Неприхована  ворожість,  що  світилась  у  зелених Пенелопиних очах, не віщувала
нічого  доброго.  Пишна  золотава  зачіска  дівчини  збилася  набік, а її вуста,
звичайно,  червоні  й привітні, були міцно стулені й не нафарбовані. Вона стояла
перед  порожнім  каміном у своїй нужденній квартирі, войовниче розставивши ноги,
наскільки дозволяла вузька чорна спідниця.
- Сідайте, містере Дарк, - мовила холодно.
Він  лишився  стояти  і,  заклавши  руки  в  кишені  пальта,  похмуро дивився на
дівчину.
-  Я  мав час про все подумати, - сказав він. - Що зроблено, того не вернеш, але
вона потребує допомоги, і я хочу допомогти їй.
-  Ви  вважаєте,  що  зробили ще не досить? - спитала Пенелопа. - Ви піднесли її
нагору,  а  тоді  скинули  в  прірву.  Єдине,  що  ви можете зробити, це дати їй
спокій.
- Єдине, що я можу зробити, це зарадити лихові, - твердо відказав Дарк.
Пенелопа глузливо всміхнулася.
-  Шкода,  що  ви не подумали про це раніш. Та я краще виказала б її збіговиську
надокучливих  репортерів,  що  весь  час  крутяться коло мене, аніж вам, містере
Дарк. Невже ви не розумієте, що ви найперший ворог Мері? Вона вас ненавидить.
Дарк стомлено зітхнув і сів.
-  Так,  -  погодився він, - вона має всі підстави ненавидіти мене, але те, що я
зробив,  було  вирішальною ставкою в грі, і вона про це знала. То був двобій між
ділками  і  пресою, між Фасберже і мною. Мері опинилася між двох вогнів, і ніхто
не міг її врятувати.
-  Цебто,  ніхто  не  переміг,  а  Мері загинула. Тож дозвольте запитати вас: чи
варто було боротись?
Він трохи подумав, перш ніж відповісти.
- Так, варто. Йшлося про принципи, вищі від особистих міркувань.
- Отже, ви принесли в жертву Мері. Ви можете пишатися своєю принциповістю.
- Де вона? - спитав Дарк. 
Пенелопа заперечливо похитала головою.
-  Послухайте,  -  терпляче мовив він. - Ми з Мері були друзями. Ми могли 6 бути
більш  ніж  друзями,  але  між  нами весь час стояла фірма “Черіл”. А потім Мері
перестала бути сама собою й перетворилася на блискучу ляльку на ім’я  Лора  Смайт,  що  жила  неначе  на якійсь далекій планеті. Ну, а тепер усе те
минулось,  вона  повернулася  на  землю,  її чекає нелегке майбутнє. Гадаю, що я
буду їй потрібен.
- А от чи потрібна вона вам?
-  Так,  я  вважаю, що потрібна. Ми разом з нею встряли в цю халепу і, коли вона
схоче,  так само разом виберемося з неї. Принаймні дайте мені змогу побачитись з
нею та поговорити.
-  Ні,  -  різко  відмовила  Пенелопа.  - Ви вже раз скривдили її і можете знову
вчинити так само. Єдине, що їй тепер потрібно, це спокій.
Дарк  поволі підвівся і підступив майже впритул до дівчини, сердито дивлячись на
неї.
-  Гаразд,  -  мовив  він.  -  Я  однаково  знайду  її  й  без вашої допомоги. Я
догадуюсь, де вона може бути. Не так уже й важко розшукати стару п’яницю на прізвище Стенз, що мешкає десь у Бейзвотері.
- То ви знаєте? - вжахнулася Пенелопа.
- Так, і це дає мені перевагу перед іншими журналістами.
Пенелопа торкнулася пальцями його руки, і в очах її з’явився благальний вираз.
-  Дуже  вас прошу, містере Дарк, не треба її розшукувати. Ви їй не потрібні. Їй
ніхто не потрібен, навіть я. Якби ви її побачили, ви б зрозуміли чому.
- Чому ж? - наполегливо спитав Дарк.
Дівчина  кілька  секунд  мовчки  дивилася  на нього, тоді зненацька заплакала іг
вибігла  з кімнати. Дарк лишився стояти біля каміна, збуджений і розгублений. Аж
раптом  йому  на  думку  спала  одна  ідея  -  зробити останню хитру спробу, що,
можливо,  приведе  його  просто  до  Мері Стенз. Він швидко вийшов з квартири і,
грюкнувши  за  собою  дверима,  спустився  на вулицю до своєї машини. Ввімкнувши
мотор,  поїхав  геть,  але  за найближчим рогом зупинився і виліз з машини. Тоді
обережно  рушив  назад на вулицю, яку щойно залишив, увійшов у телефонну будку й
став  чекати,  неквапливо  затягуючись  сигаретою  і  не  спускаючи ока з дверей
будинку.
Минуло хвилин десять, коли двері розчинились і на порозі з’явилася  Пенелопа.  Вона  швидко  попрямувала  вулицею  до станції метро, і Дарк
підсвідомо  відчув,  що  його  здогад  був  слушний.  Він  почекав, доки дівчина
повернула за ріг, тоді подався слідом за нею.


РОЗДІЛ ДВАДЦЯТЬ СЬОМИЙ

То  була  сіра, занедбана вулиця з похмурими старими будинками, за якими тяглися
залізничні  колії.  Цегляні  стіни будинків, колись червоні, давно почорніли від
бруду  й  кіптяви,  а фарба на дверях та вікнах вицвіла й облупилася. Дарк стояв
на  розі,  поки  Пенелопа  постукала  в  двері  одного  будинку  і  її  впустили
всередину, потім неквапливо рушив уперед.
Двері  були  брудно-коричневі,  з  поламаною  кнопкою дзвінка та великим іржавим
молотком,  що  висів  біля  одвірка.  Ніякої  таблички з прізвищами мешканців не
було.  Дарк  на мить завагався, тоді рішуче взяв молоток і двічі стукнув, так що
двері аж здригнулися на завісах.
Повільно  спливла  хвилина.  Він хотів уже постукати знов, коли почув за дверима
човгання  ніг  і скрегіт залізної засувки. Двері трохи прочинились. Дарк побачив
перед  собою  висхле  кістляве обличчя, поросле сивою щетиною, і гострі очиці за
опуклими скельцями окулярів.
- Чого вам? - гугнявим фальцетом спитав старий.
- Мені потрібна місіс Стенз, - вимогливо сказав Дарк. 
Старий похитав головою.
- Нема тут таких, молодий чоловіче.
-  Я  з  поліції, - мовив Дарк, витягши свою журналістську посвідку й покрутивши
нею перед носом старого.
-  А-а...  -  Старий трохи помовчав, тоді поправив окуляри й пильніше придивився
до Дарка. - Як, ви сказали, прізвище?
- Стенз.
- Вона щось накоїла?
- Просто треба дещо з’ясувати, - відказав Дарк і протиснувся вперед.
Старий відпустив двері з видимою неохотою.
- Здається, й справді є тут така одна. Трохи пам’ять  зраджує,  розумієте,  начальнику. Старий я вже, через місяць вісімдесят два
буде, і ніколи...
- Де вона живе? - різко перебив його Дарк. 
Старий тицьнув пальцем нагору.
- Отам на самому вершечку, четвертий поверх.
Дарк поволі піднявся дерев’яними  східцями,  навпомацки  просуваючись  у  півтемряві.  Повітря  було важке,
застояне,  тхнуло  пліснявою,  трухлявим  деревом  і  кішками.  Він зупинився на
горішній  площадці,  де  сходи  кінчались,  і  побачив  попереду двері. Обережно
натиснув  на  клямку,  та двері були замкнені. Не вагаючись, Дарк загрюкав у них
кулаками.
Минуло  кілька  секунд, і він почув, як відчинилися внутрішні двері й притишений
Пенелопин голос спитав:
- Хто там?
На  якусь  мить  у  нього майнула думка відповісти зміненим голосом, та здоровий
глузд  підказав,  що  то була б марна спроба: надто вже примітний голос він мав.
Не лишалось нічого іншого, як діяти навпростець.
- Дарк, - обізвався він. - Може б, ви мене впустили? 
Відповіді не було. Внутрішні двері знов зачинились.
Дарк  трохи  почекав,  тоді  ще раз рішуче постукав. “Висаджу двері, коли так, -
подумав він. - Тепер уже не відступлюся”.
Він  знову затарабанив у двері й аж здивувався, коли вони відчинились. Перед ним
стояла Пенелопа. Обличчя її було бліде й сердите, але голос звучав рівно.
- Можете ввійти, - мовила вона крижаним тоном. 
Дарк  пройшов  за  нею  довгим  коридором,  до  якого крізь брудне віконце попід
стелею  пробивалося  тьмяне  світло,  і  опинився  в  похмурій, схожій на комору
кімнатці  з  бляклими зеленими стінами. Смугастий кіт сердито зиркнув на нього з
потертого  килимка.  Меблі  в  кімнаті  були  дешеві  й старі, біля вікна стояло
обшарпане ліжко з чотирма мідними кулями.
Мері  підвелась  йому  назустріч  і  стала  посеред  кімнати;  її  постать чітко
вирізнялася  на  тлі  сірого прямокутника вікна, запнутого фіранкою. Дарк ступив
уперед,  Ледве  тамуючи  бажання  схопити  її  в  обійми й поцілувати, але нараз
прикипів  до  місця,  розгледівши в присмерку кімнати обличчя дівчини. Її вигляд
вразив його, наче громом.
- Милий боже... - мовив він і затнувся.
Шкіра  на  обличчі  була  мертвотно бліда, вкрита дрібними лусочками, а подекуди
облазила  бридкими  клаптями.  Деякі  місця  позападали, неначе обличчя було з м
якого  воску  й  розтавало  зсередини.  Волосся,  яке ще так недавно вилискувало
гарячою  бронзою,  звисало тьмяне й неживе. Навіть обриси постаті немовби якимсь
незбагненним  чином розпливлись і погрубшали, так що тепер вона видавалася майже
безформною.  Недавня  краса дівчини ще не зникла, тільки сховалася під поверхню,
але то була вже краса в стані занепаду.
Дарк потягнувся до дівчини, щоб узяти її руку, та вона швидко відступила.
-  Ось  що  ви зробили зі мною, Поле... - В голосі її не було образи чи докору -
вона  просто  відзначала факт. - Ви розпочали це, коли найняли мене шпигувати за
фірмою “Черіл”, і довершили своїм репортажем в “Очевидці”.
У  її  віддихові  Дарк  уловив  ледь  відчутний  солодкуватий  запах  джину.  На
невеличкому  столику біля ліжка стояли дві порожні пляшки та карафка з водою; ще
одна  спорожнена  пляшка  валялася на підлозі. У сусідній кімнаті раптом почувся
пронизливий сміх і брязкіт розбитого скла.
-  Пенні,  -  сказала  дівчина, - піди подивись, що там таке, і приглянь за нею,
будь ласка.
Пенелопа швидко вийшла з кімнати.
-  Моя  мати,  -  гірко  пояснила Мері. - Коли ви прийоми, ми подумали, що краще
сховати  її. Даруйте, що не можу запропонувати вам випити: вона забрала пляшку з
собою.
Дарк  нічого  не  сказав,  лише  пильно  дивився  на неї. У надвечірніх сутінках
дівчина здавалася сірою, виснаженою, потворною. На устах її з’явилась крива іронічна посмішка.
-  Я  ніколи  не  була  гарна,  Поле... сама собою... - знову заговорила вона. -
Краса,  яку  вони  мені  дали,  штучна, створена з допомогою гормонів і хімічних
речовин.  Я однаково що наркоманка. Без постійних доз гормонів занепадаю... і от
повертаюся назад, до того, чим я була, а може, й до чогось гіршого...
З  сусідньої  кімнати знов почувся істеричний сміх, за ним - Пенелопин голос, що
вигукував якісь лайки, а потім - грюкіт перекинутого стільця.
-  Ви,  звичайно,  знаєте  про мою матір, - сказала Мері вибачливим тоном. - Щоб
угамувати  її,  я  мушу  без кінця купувати джин, та й сама прикладаюсь до цього
зілля, аби не збожеволіти. Але я більше не мала куди податись.
- Ви завжди могли прийти до мене, - тихо мовив Дарк, усе ще не опам’ятавшись від жаху.
- Ви мій ворог, Поле, - відказала вона. 
-  Мері,  я  вам  не ворог, - палко заперечив він. - Я зробив це тільки тому, що
були зачеплені певні принципи.
-  Я  знаю...  Ви дуже принципова особа. К бісу людяність: принципи - ось єдине,
що  важить!  Це  вельми шляхетна засада, але жорстока щодо тих, хто не причетний
до  неї  безпосередньо.  А коли розібратись до кінця; це справжнісінький егоїзм.
Чи  спинилися  ви  коли  хоч  на мить, щоб подумати про мене - про те, як можуть
позначитись ваші дорогоцінні принципи на моїй кар’єрі, моїй зовнішності?
Скісне  надвечірнє  світло  чітко  вирізнило западини на її щоках, там, де шкіра
погрубшала і злазила клаптями.
-  Так, - признався він, - я думав про вас, але не заглядав надто далеко вперед.
Я  не передбачав, що доктор Рафф накиває п ятами, і ніколи не гадав, що створена
ним краса так швидко зів’яне.  А  втім, має знайтись якийсь вихід, і без доктора Раффа. Десь повинен бути
лікар, обізнаний з гормональною терапією, який зуміє поставити все на місце.
На цей раз усмішка Мері була щира, хоч і трохи боязка.
-  Я  не хочу цього, Поле. Я не змогла б знову пройти крізь весь цей жах. Єдине,
чого  я  хочу,  це  етати самою собою, такою, як була, - звичайною, простою Мері
Стенз. Як ви гадаєте, я стану колись сама собою?
-  Авжеж,  -  поважно  відказав  Дарк. - Але найближчі кілька тижнів будуть дуже
болісні.  Якщо  ви  здолаєте  пережити  цю  руйнацію,  все  буде  гаразд.  А тим
часом...
- Тим часом?.. - перепитала вона.
В  цю  мить  у  сусідній  кімнаті  розлігся  страшенний гуркіт, за яким почулися
здавлений крик і сердита нерозбірлива мова.
-  Мері,  - твердо сказав Дарк, - вам не можна залишатися тут далі. Вам потрібні
увага  й  піклування, щоб за вами хтось доглядав, той, хто любить вас такою, яка
ви є...
- Еге ж, - стиха обізвалася дівчина, - саме це мені потрібно. 
- Я хочу, щоб ви пішли зі мною й залишились у мене. 
Вона нерішуче доторкнулася пальцями до свого обличчя. 
- Між нами перепона, Поле.
-  Єдиною  перепоною  була ваша врода. Вона віддалила вас од мене, од звичайного
повсякденного буття. Вона піднесла вас на недосяжний п’єдестал. Ви вірили мені напочатку - то чому ж не хочете повірити тепер?
- Аби ж то я знала, що ви цього справді хочете... - зітхнула вона.
- Я хочу цього, - просто мовив Дарк.
Мері  перейпіла  кімнату  і  ввімкнула  світло. Її обличчя враз перетворилося на
потворну маску.
- Погляньте як слід, - сказала вона. - Придивіться до мене пильніш, перш ніж зв’язати себе словом. Для вас це може бути страшніше, ніж для мене.
Він кволо всміхнувся.
-  Мері, якщо мене ніколи не вабила ваща врода, то чому ж я маю тепер страхатися
вашої...
- Потворності, - підказала вона.
-  І  все одно я хочу, щоб ви пішли зі мною, - не відступався Дарк. - Ви зможете
лишатися в мене скільки хочете.
- Дякую, - прошепотіла Мері. - Ви справжній друг.

Наступні  кілька  тижнів  Пол Дарк жив в одному помешканні з жінкою, що з кожним
днем  зазнавала  страшніших змін. Зворотне перетворення було стрімке й моторошне
для  ока:  останні  рештки  недавньої  краси  швидко  танули,  аж  поки лишилася
жалюгідна  пародія  на  жінку  - незграбна й безформна істота, цілком позбавлена
будь-яких  прикмет  жіночності,  та  й взагалі майже всіх людських прикмет. Дарк
насилу  стримував  шалене  бажання  покликати  лікаря, але він добре розумів, що
всяка  спроба відновити хитку гормональну рівновагу, яка збудила до життя штучну
красу  дівчини, тільки відстрочить те, що рано чи пізно мало статись. Лора Смайт
сконала жахливою смертю, а натомість поступово відроджувалась Мері Стенз.
Тим  часом  галас  навколо  “Врододію”,  що  тривав цілий тиждень, нарешті вщух.
Газети  зовсім забули цю історію, не було й ніяких згадок про судовий процес, що
ним  погрожував  Фасберже: як видно, порадившись з юристами, він визнав за краще
облишити  свій намір. Згодом Дарк довідався, що фірмі “Черіл” довелось припинити
виробництво  “Врододію”,  бо попит на нього так упав, що годі було й сподіватися
на  якісь  прибутки.  Він  почував сумну втіху: все-таки виступ “Очевидця” досяг
мети.  Та,  з  другого  боку,  що  сталось  би, якби його репортаж так і лишився
ненадрукований?  “Врододій”,  анітрохи  не  шкідливий сам по собі як косметичний
засіб,  і  досі  жваво  розкуповували  б  у  крамницях; він, Пол Дарк, лишився б
редактором відділу репортажів в “Очевидці”, а Мері Стенз під ім’ям Лори Смайт будувала б собі кар’єру  в  Голлівуді як найперша красуня світу. Та хто може дати справедливу оцінку
своїм діям у цьому світі, де всі критерії такі непевні!..
Мері досягла критичної межі десь наприкінці п’ятого  тижня.  На  цей час вона стала така страшна, що їй самій, на думку Дарка,
не  треба  було  цього бачити й знати, і він непомітно й тактовно поприбирав усі
дзеркала,  які  були в квартирі. Дівчина весь час лишалася в чотирьох стінах, не
зважуючись   показатися   на   люди;   вона   цілковито  поклалась  на  Дарка  й
беззастережно  йому  вірила.  Нарешті вона поволі почала одужувати, повертаючись
до  своєї  колишньої  подоби,  і  в  міру  того, як відбувалося це перетворення,
зростала  її  впевненість у собі. Лінії постаті помітно заокруглилися, - може, й
трохи  занадто,  - шкіра погладшала й посвіжішала, а обличчя поступово прибирало
знайомих  обрисів,  зафіксованих  на перших фотографіях, що їх зробив Дарк. Так,
крок  за  кроком,  з  безформних  останків  Лори  Смайт  поставала  Мері  Стенз.
Незабаром  вона була майже така сама, як раніш, - проста, не бозна-яка статурна,
але по-своєму приємна й жіночна, а найголовніше- природна та щира.
-  Я  дуже вдячна вам, - сказала вона Даркові, - за те, що ви дали мені притулок
і доглядали під час цієї... руйнації.
Він пильно подивився на неї.
-  А  я  ще  більше  вдячний  вам  за  те,  що ви все-таки прийшли до мене, коли
вважали, що не маєте вже жодного друга.
- Ви завжди були мені другом, Поле. 
Дарк узяв її за руку і притягнув до себе.
- А ви - мені, Мері.
Він ніжно поцілував дівчину.
- Чи подобається вам прізвище Дарк? - запитав трохи перегодя.
Вона вдала, ніби міркує.
- Ну що ж, загалом мені здається, воно звучить не гірше, ніж, скажімо, Стенз.
-  Не  хочу  вас  лякати,  - сказав він, - але мені спало на думку, що, може, ви
погодитеся змінити своє прізвище... на Дарк.
Вона всміхнулася.
-  Хоч  як  це  дивно, Поле, мене зовсім не лякає така перспектива. А надто коли
поруч ви.
Так вони визначили своє спільне майбутнє.
“Ну  от,  - подумав Дарк. - Моєю дружиною таки буде найвродливіша жінка в світі.
Може, тепер уже й невродлива, та для мене все одно “Дивовижна”.
Він закурив нову сигарету.


©   УЕЙД   Роберт.  Дивовижна  історія  Мері  Стенз:  Роман.  -  К.:  Радянський
письменник, 1970. - 176 с.
© МИТРОФАНОВ Володимир, переклад з англійської, 1970.
