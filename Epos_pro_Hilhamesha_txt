Джерело:На  ріках  вавилонських:  З найдавнішої літератури Шумеру, Вавілону, Палестини /
Упоряд. М.Н. Москаленко.– К.: Дніпро, 1991. – С. 98 – 151.

ПРО ТОГО, ХТО БАЧИВ УСЕ...

ЕПОС ПРО ГІЛЬГАМЕША

ТАБЛИЦЯ І

ПРО ТОГО, ХТО БАЧИВ УСЕ, ОПОВІМ Я СВІТУ, 
Про того навчу, хто звідав його глибини, 
Хто країни усі побачив, 
Мудрістю повен, все осягнув він: 
Невидиме він зрів, потаємне відав, 
Приніс нам вість про дні до потопу, 
В дальню путь ходив, та знеміг і змирився, 
Оповідь про труди вкарбував у камінь, 
Світлу комору священної Еанни, 
Урук майданний обвів стіною. 
Мур обдивись, де зубці - мов по нитці, 
Поглянь на вал, що не має рівних, 
Порогів торкнись, що лежать віддавна, 
Ступи в Еанну, оселю Іштар,- 
І прийдешній цар такого не створить,- 
Піднімись і пройди по стінах Урука, 
Оглянь основу, цеглини обмацай: 
Чи не обпалені ті цеглини, 
Чи не сім мудреців їх у стіни заклали? 
Місто - на дві верстви і сади - так само, 
Низовини - на дві верстви, і двори дому Іштар,- 
На шість верств із дворами Урук простерся. 
Відшукай під стіною мідяну скриньку, 
Відімкни засув, кутий із бронзи, 
Дверцята відкрий потаємні, 
Вийми й читай таблицю з каменя-лазуриту: 
Про те, як Гільгамеш страждав у блуканнях, 
Від царів чудовніший, і ставний, і славний, 
Бик, що б'є відважно, виплід Урука, 
Хто попереду йде, з-між усіх найперший,- 
Він, надія братів своїх, йде також позаду,- 
Найміцніша сіть, сподівання війська, 
Ярий потік, що ламає стіну камінну, 
Первісток Лугальбанди, Гільгамеш, досконалий міццю, 
Син телиці достойної. Буйволиці Нінсун, 
Герой Гільгамеш, досконалий і грізний, 
Відкривач перевалів, копач колодязів на гірських схилах, 
Що перейшов Океан, широке море, до сходу Сонця, 
ЩО ЖИТТЯ ШУКАВ І СВІТУ КРАЇ ПОБАЧИВ, 
СИЛОЮ СВОЄЮ ДІЙШОВ ДО ДАЛЬНЬОГО УТНАПІШТІ 
Відбудував міста, знищені потопом, 
Спокій дарував незчисленним людям. 
Царственістю хто може йому дорівнятись? 
Хто, як Гільгамеш, "я - цар" мовити сміє? 
Гільгамешем він названий з дня народин, 
На дві третини він бог, на одну - людина, 
Образ тіла його сотворила богиня-мати, 
Виліпила його стан і зміцнила м'язи. 
Гордий він серед мужів, прекрасний серед героїв, 
(Три рядки сильно зруйновані). 
Дужий, славний, 
Матері Гільгамеш 
Що зачав герой, 
Часто їхню скаргу 
Володарить він в огорожі Урука, 
Буйний муж - голова його піднята, мов у тура, 
Його зброя в битві не має рівних,- 
Під барабан встають всі його друзі! 
Лячно у спальнях мужам Урука: 
"Батькові Гільгамеш не лишить сина! 
Вдень і вночі він буяє плоттю: 
Чи Гільгамеш це, пастир обгородженого Урука, 
Чи він - пастир синів Урука, 
Дужий, славний, умом великий? 
Мтері Гільгамеш діви не лишить, 
Що зачав герой, що судилась мужу!" 
Часто їхню скаргу боги чували, 
Боги небес прикликали володаря Урука: 
"Сотворив ти буйного сина - голова його піднята, мов у тура, 
Його зброя в битві не має рівних,- 
Під барабан встають всі його друзі, 
Батькам Гільгамеш синів не лишить! 
Вдень і вночі він буяє плоттю: 
Чи він - пастир обгородженого Урука, 
Чи він - пастир синів Урука, 
Дужий, славний, умом великий? 
Матері Гільгамеш діви не лишить, 
Що зачав герой, що судилась мужу!" 
Часто їхню скаргу чував Ану. 
Заволали вони до великої Аруру: 
"Аруру, створила ти Гільгамеша, 
Тепер сотвори йому подобу! 
Хай протистане його буйному серцю, 
Хай змагаються, хай Урук спочине". 
Аруру, мову їхню почувши, 
ПОДОБУ АНУ СОТВОРИЛА В СВОЄМУ СЕРЦІ, 
ОМИЛА РУКИ АРУРУ, 
Відщипнула глини, кинула на землю, 
Виліпила Енкіду, сотворила героя. 
Виплід полуночі, воїн Нінурти, 
Укрите шерстю все його тіло, 
Наче у жінки, волосся в нього, 
Пасма волосся густі, як Нісаба; 
Ні людей, ні світу не відав, 
Вбраний в одіння він, наче Сумукан. 
Разом з газелями їсть він трави, 
Разом із стадом водопою шукає, 
Разом із звіром серце водою тішить. 
Чоловік, ловець-мисливець, 
Перед водопоєм його зустрічає. 
Першої, другої, третьої днини 
Перед водопоєм його зустрічає. 
Побачив мисливець - лицем одмінився, 
Із звіриною вернувся додому, 
Злякався, замовк, онімів він, 
У грудях - скорбота, потьмарився видом, 
Туга в утробу його проникла, 
Став обличчям подібний до того, хто в дальній дорозі. 
* 
Мисливець уста розтулив, батькові мовить своєму: 
"Батьку, муж, котрий оце з гір явився, 
По всій країні рука його дужа, 
Мов з небесного каменю, міцні його руки,- 
Вічно бродить він по всіх горах, 
Разом із звіром водопою шукає, 
До водопою завжди скеровує кроки. 
Страшусь його я, підступитись не смію! 
Я вирию ями - він їх засипле, 
Я пастки наставлю- він їх понищить, 
Звірину степову мені з рук забирає, 
Він мені в степу не дає трудитись!" 
* 
Його батько вуста розтулив, до мисливця він мовить: 
"Сину мій, живе Гільгамеш в Уруці, 
Силою рівних йому немає, 
По всій країні рука його дужа, 
Мов з небесного каменю, міцні його руки! 
ЙДИ І ЛИЦЕ ЗВЕРНИ ДО НЬОГО, 
РОЗКАЖИ ЙОМУ ПРО МІЦЬ ЧОЛОВІКА. 
Дасть тобі він блудницю - приведи її з собою: 
Скорить жінка його, наче воїн могутній! 
Як напуватиме він звірину коло водопою, 
Хай вбрання вона скине, шнур на тілі розв'яже,- 
Жінку вгледівши, підійде він до неї - 
Стануть чужі йому звірі, що з ним виростали в пустелі!" 
Прислухався він до поради батька, 
Мисливець подався до Гільгамеша, 
Рушив у путь, стопи звернув до Урука, 
Перед лицем Гільгамеша промовив слово: 
"Чоловік, котрий оце з гір явився, 
По всій країні рука його дужа, 
Мов з небесного каменю, міцні його руки! 
Вічно бродить він по всіх горах, 
Разом із звіром водопою шукає, 
До водопою завжди скеровує кроки. 
Страшусь його я, підступитись не смію! 
Я вирию ями - він їх засипле, 
Я пастки наставлю - він їх понищить, 
Звірину степову мені з рук забирає, 
Він мені в степу не дає трудитись!" 
Гільгамеш мовить до мисливця: 
"Йди, мисливцю мій, блудницю Шамхат приведи з собою, 
Як напуватиме він звірину коло водопою, 
Хай вбрання вона скине, шнур на тілі розв'яже,- 
Жінку вгледівши, підійде він до неї,- 
Стануть чужі йому звірі, що з ним виростали в пустелі". 
Пішов мисливець, блудницю Шамхат новів із собою, 
Вирядились вони, вирушили в дорогу, 
Третього дня прибули на умовлене місце. 
Блудниця з мисливцем у засідку сіли - 
Один день, два дні сидять коло водопою. 
Приходять звірі, п'ють коло водопою, 
Приходить худоба, серце водою тішить, 
А він, Енкіду, народжений в горах, 
Разом з газелями їсть він трави, 
Разом із звіром водопою шукає, 
Разом із твариною серце водою тішить. 
Побачила Шамхат дикуна-людину, 
Мужа-нищителя з глибу степу: 
"Ось він, Шамхат! Розв'яжи шнур на тілі! 
Йому лоно відкрий, хай зазнає твоєї ласки! 
Тебе вгледівши, підійде він до тебе- 
НЕ СТИДАЙСЯ, ПРИЙМИ ЙОГО ПОДИХ, 
УБРАННЯ РОЗГОРНИ, ХАЙ ДО ТЕБЕ ЛЯЖЕ! 
Втіху дай йому, діло жіноче,- 
Стануть чужі йому звірі, що з ним виростали в пустелі, 
Припаде він до тебе з жагучим палом". 
Шамхат шнур розв'язала, розкрила груди, 
Не стидалася, прийняла його подих, 
Убрання розгорнула, і ліг він до неї, 
Втіху дала йому, діло жіноче, 
І до неї припав він з жагучим палом. 
Шість днів проминуло, сім ночей минуло - 
Ненастанно Енкіду пізнавав блудницю, 
Коли ж натішився вдосталь, 
До звірини звернув лице він. 
Уздрівши Енкіду, втекли газелі, 
Степова звірина тіла його уникала. 
Підхопився Енкіду, - ослабли м'язи, 
Вклякли ноги,- і звірі пішли від нього. 
Змирився Енкіду,- не побіжить, як бувало! 
Та став він мудріший і розумом глибший,- 
Повернувся і сів біля ніг блудниці, 
Дивиться в очі блудниці, 
І що скаже блудниця,- слухають вуха. 
Блудниця мовить до Енкіду: 
"Ти вродливий, Енкіду, подібний до бога, 
Чом же із звіриною степами бродиш? 
В Урук обгороджений тебе введу я, 
До світлого дому, оселі Ану, 
Де Гільгамеш, незрівнянний міццю, 
Являє, мов тур, свою силу людям!" 
Сказала - і він уподобав ту мову, 
Мудре серце його шукає друга. 
Енкіду мовить до блудниці: 
"Ну ж бо, Шамхат, мене веди ти 
До світлого дому, оселі Ану, 
Де Гільгамеш, незрівнянний міццю, 
Являє, мов тур, свою силу людям, 
Я його викличу, гордо скажу я, 
Крикну серед Урука: "Я - могутній, 
Я єдиний, хто змінює судьби. 
Хто в пустелі народжений - сила його велика!" 
"Ходімо, Енкіду, лице зверни до Урука,- 
Де Гільгамеш буває - я добре знаю: 
Ходімо ж, Енкіду, до обгородженого Урука,- 
Там пишаються люди вбранням багатим, 
ТАМ ЩОДЕННО ВОНИ СПРАВЛЯЮТЬ СВЯТО, 
ТАМ АРФ І КІМВАЛІВ ГУДЬБА ЛУНАЄ, 
А блудниці красою славні: 
Любострастям повні,- віщують втіху - 
Вони з ложа нічного ведуть великих. 
Життя не відаєш ти, Енкіду,- 
Покажу Гільгамеша, що стогонам радий. 
На нього поглянь, подивись в обличчя - 
Він мужністю красен, чоловічою міццю, 
Повне жагою все його тіло, 
Більшу від тебе він має силу, 
Спокою ні вдень ні вночі не знає! 
Ти, Енкіду, змири завзяття: 
Гільгамеш - його любить Шамаш, 
Ану, Елліль і Ейа його напутили. 
Перше, ніж з гір ти сюди з'явився, 
Гільгамеш серед Урука вві сні тебе бачив. 
Встав Гільгамеш і сон тлумачить, 
Матері він своїй мовить: 
"Мати моя, сон вночі я бачив: 
Явились мені зорі небесні, 
Падав на мене мов камінь з неба. 
Підняв його я - він од мене дужчий, 
Трусонув його я - і не можу струсити, 
Край Урука до нього піднявся, 
Перед ним увесь край зібрався, 
Люд до нього - юрмою тісниться, 
Всі мужі його обступили, 
Товариші мої ноги йому цілували. 
Полюбив його я, притулився, мов до дружини, 
І до ніг тобі його приніс я, 
Ти ж до мене його дорівняла". 
Мати Гільгамеша мудра - все вона знає,- володарю мовить своєму, 
Нінсун мудра - все вона знає,- мовить вона Гільгамешу: 
"Той, хто з'явився, мов зорі небесні, 
Хто впав на тебе, мов камінь з неба, 
Підняв його ти - був од тебе він дужчий, 
Трусонув його ти - і не зміг струсити, 
Полюбив його ти, притулився, мов до дружини, 
І до ніг мені його приніс ти, 
Я ж до тебе його дорівняла,- 
Могутній товариш прийде, рятувальник друга, 
По всій країні рука його дужа, 
Мов з небесного каменю, міцні його руки,- 
Ти полюбиш його, притулишся, мов до дружини. 
ВІН ПОРАДНИКОМ БУДЕ, ТЕБЕ НЕ ПОКИНЕ,- 
ОСЬ ТЛУМАЧЕННЯ СНУ ТВОЄМУ". 
Гільгамеш своїй матері мовить: 
"Мати, знову сон мені приснився: 
В обгородженім Уруці сокира впала, а навколо юрмились: 
Край Урука до неї піднявся, 
Перед нею весь край зібрався, 
Люд до неї юрбою тісниться, 
Полюбив я її, притулився, мов до дружини, 
І до ніг тобі її приніс я, 
Ти ж до мене її дорівняла". 
Мати Гільгамеша мудра - все вона знає,- 
синові мовить своєму, 
Нінсун мудра - все вона знає,- мовить вона Гільгамешу: 
"В тій сокирі ти бачив людину, 
Ти полюбиш її, притулишся, мов до дружини, 
Я ж до тебе її дорівняю,- 
Могутній товариш прийде, рятувальник друга, 
По всій країні рука його дужа, 
Мов з небесного каменю, міцні його руки!" 
Гільгамеш своїй матері мовить: 
"Якщо Елліль звелів - мені друг мій хай порадником буде, 
Мені друг мій хай порадником буде!" 
Так сни свої він тлумачив". 
Оповіла Енкіду Шамхат сни Гільгамеша, і стали вони кохатись.
ТАБЛИЦЯ ІI

.....ВСТАНЬ, ЕНКІДУ, ТЕБЕ ПОВЕДУ Я 
У храм Еанну, оселю Ану, 
Там Гільгамеш - незрівнянний міццю: 
Як самого себе, ти його полюбиш! 
Встань із землі, з пастушого ложа!" 
Почув її слово, вподобав ту мову, 
Порада жінки запала в серце. 
Полотно розірвала, в першу половину 
Його одягла, сама в другу вдяглася. 
За руку взяла, повела, як дитину, 
До пастушого стану, до загонів худоби. 
Навколо них пастухи зійшлися, 
Шепочуться, позирають на нього: 
"МУЖ ОЦЕЙ СХОЖИЙ НА ГІЛЬГАМЕША, 
НИЖЧИЙ НА ЗРІСТ ВІН, ТА БІЛЬШ КРЕМЕЗНИЙ. 
Мабуть, це Енкіду, виплід пустелі, 
По всій країні рука його дужа, 
Мов з небесного каменю, міцні його руки: 
Він-бо ссав молоко звірине!" 
На хліб, який перед ним поклали, 
Він позирає зніяковіло: 
Не вмів Енкіду їсти хліба, 
Смаку сікери також не відав. 
Блудниця вуста розтулила, мовить вона до Енкіду: 
"Їж хліб, Енкіду,- так личить жити, 
Сікеру пий- так світу судилось!" 
Досита хліба їв Енкіду, 
Сікерн він випив сім глеків. 
Заграла душа його, розгулялась, 
Серце звеселилось, лице сіяло. 
Він обмацав своє волохате тіло, 
Єлеєм умастивсь, уподібнився людям, 
В одяг убрався, став схожий на мужа. 
Зброю взяв до рук, із левами бився - 
Пастухи вночі спочивали. 
Левів долав і вовків змагав він - 
Великі пастирі спали: 
Енкіду - на варті, муж невсипущий, 
(........ ........) 
Звістку принесли в Урук обгороджений Гільгамешу. 
(Бракує п'яти-шести рядків). 
Енкіду з блудницею веселився, 
Очі підвів, чоловіка бачить,- 
До блудниці він мовить: 
"Шамхат, приведи оцього мужа! 
Нащо він прийшов? Хочу ім'я його знати!" 
Чоловіка гукнула блудниця: 
Той наблизився і його побачив. 
"Куди поспішаєш, о муже? Нащо трудний похід твій?" 
Чоловік уста розтулив, мовить він до Енкіду: 
"До шлюбних покоїв мене позвали, 
Та людська доля - коритися вищим! 
Виклав я на святкові блюда 
ВЕСІЛЬНІ РАДІСНІ БРАШНА: 
ТІЛЬКИ ЦАРЕВІ ОБГОРОДЖЕНОГО УРУКА 
Шлюбні покої бувають відкриті,- 
Має суджену він дружину! 
Хай спочатку - він, всякий муж - так само: 
Так ухвалили богове на раді, 
Так судили йому, коли різали пуповину!" 
Чоловіка почувши, лицем ізблід він. 
(Бракує близько п'яти рядків). 
Іде перший Енкіду, а Шамхат позаду. 
Вийшов Енкіду на вулицю обгородженого У рука: 
"Хоч тридцять потужних назви -я зітнуся з ними!" 
До шлюбних покоїв заступив дорогу. 
Край Урука до нього піднявся, 
Перед ним увесь край зібрався, 
Люд до нього - юрмою тісниться, 
Всі мужі його обступили, 
Наче діти малі, йому ноги цілують: 
"Прекрасний нині герой нам явився!" 
Для Ішхари стелилося ложе тієї ночі, 
Та, як бог, Гільгамешу з'явився суперник: 
Заступив до шлюбних покоїв двері. 
Гільгамеша ввести не дав він. 
Зітнулись у дверях шлюбного покою, 
Стали битись на вулиці, на широкій дорозі,- 
Завалилися сіни, стіна похитнулась. 
Схилив І'ільгамеш до землі коліно, 
Стримав свій гнів, змирив своє серце. 
Щойно серце його змирилось, Енкіду мовить до Гільгамеша: 
"Одного такого тебе народила мати, 
Буйволиця Горожі, Нінсун! 
Над мужами чолом високо ти піднісся, 
Елліль над людьми судив тобі царство!" 
Мати Гільгамеша вуста розтулила, володарю мовить своєму, 
Буйволиця Нінсун Гільгамешеві мовить: 
"Сину мій (.............) 
Гірко (..............)" 
Гільгамеш уста розтулив, своїй матері мовить: 
(................) 
Підійшов до дверей він, мене силоміць напоумив, 
Гірко він мені дорікав за буйство, 
НЕМАЄ В ЕНКІДУ НІ МАТЕРІ, НІ ДРУГА, 
ГУСТОГО ВОЛОССЯ НІКОЛИ НЕ СТРИГ ВІН, 
У степу народжений - сила його велика". 
Стоїть Енкіду, слухає таку мову, 
Зажурився, сів і заплакав, 
Сповнились очі його сльозами: 
Без діла сидить, пропадає сила. 
Обнялись двоє друзів і сіли поруч, 
За руки взялися, мов рідні братове. 
Гільгамеш чолом похилився, мовить він до Енкіду: 
"Чого твої очі повні сльозами, 
Серце сумує, зітхаєш ти гірко?" 
Еикіду вуста розтулив, мовить він до Гільгамеша: 
"Стогін, друже, мені роздирає горло, 
Без діла сиджу, пропадає сила". 
Гільгамеш уста розтулив, мовить він до Енкіду: 
"Друже мій, далеко єсть гори Лівану, 
Гори ті вкриті кедроким лісом, 
Живе в тому лісі лютий Хумбаба,- 
Давай його вб'ємо разом з тобою, 
Усе, що є злого,- проженемо зі світу! 
Кедру я нарубаю,- поросли ним гори,- 
Вічне ім'я собі сотворю я!" 
Енкіду вуста розтулив, мовить він до Гільгамеша: 
"Мені, друже, знати було у горах, 
Коли блукав я із звіриною: 
Є рови там на поприще навкруг лісу,- 
Хто ж увійде у глибини лісу? 
Хумбаба - ураган його голос, 
Уста його - полум'я, смерть - його подих. 
Нащо ти намислив таке звершити? 
Бій нерівний в оселі Хумбаби!" 
Гільгамеш уста розтулив, мовить він до Енкіду: 
"Хочу я піднятись на гору кедрів 
І до лісу Хумбаби ввійти я хочу, 
(Бракує двох-трьох рядків). 
Бойову сокиру на пояс повішу - 
Ти йди за мною, я ж піду перший!" 
Енкіду вуста розтулив, мовить він до Гільгамеша: 
"Як же рушимо ми, як у ліс увійдемо? 
Бог Вер, охоронець його,- невсипущий і дужий, 
А Хумбаба - сам Шамаш надав йому сили, 
БОГ АДДУ НАДАВ ЙОМУ ЗВАГИ, 
(..................) 
ЩОБ КЕДРОВИЙ ЛІС ОБЕРІГАВ ВІН, 
Страхи людські доручив йому Елліль. 
Хумбаба - ураган його голос, 
Уста його - полум'я, смерть - його подих! 
Кажуть люди - важкий шлях до того лісу, 
Хто ж увійде у глибини лісу? 
Щоб кедровий ліс оберігав він, 
Страхи людські доручив йому Елліль, 
Хто в цей ліс увійде - враз пойме того неміч". 
Гільгамеш уста розтулив, мовить він до Енкіду: 
"Хто, мій друже, на небо піднісся? 
Лише богове під Сонцем вічні, 
А в людини - лічені роки, 
Все, що робиш,- майне, як вітер! 
От і нині боїшся ти смерті, 
Де ж вона, сила твоєї зваги? 
Я піду перший, ти ж кричи мені: "Йди, не бійся !" 
Якщо впаду я - ім'я зоставлю: 
"Гільгамеш прийняв бій із Хумбабою лютим!" 
От хлоп'я народилось у мене в домі,- 
До тебе біжить: "Скажи, все ти знаєш: 
(.................) 
Що звершив мій батько і друг твій?) 
Повідаєш ти мою славну долю! 
(.................) 
А мова твоя смутить мені серце! 
Руку я здійму, нарубаю кедру, 
Вічне ім'я собі сотворю я! 
Друже, я майстрам загадаю роботу, 
Нехай віділлють перед нами зброю". 
Загадали майстрам роботу, 
Посідали майстри, міркують. 
Відлили сокири великі, 
Відлили сокири по три таланти. 
Відлили кинджали великі, 
Леза по два таланти, 
Тридцять мін - виступи по боках їх, 
Тридцять мін золота - рукоять кинджала,- 
Гільгамеш і Енкіду несли по десять талантів. 

СІМ ЗАСУВІВ ЗНЯЛИ ІЗ БРАМИ УРУКА; 
ПРО ЦЕ ПОЧУВШИ, НАРОД ЗІБРАВСЯ, 
Люд зійшовсь посеред обгородженого Урука. 
Гільгамеш перед людом явився, 
Зібрання обгородженого Урука перед ним посідало. 
Гільгамеш так їм мовить: 
"Слухайте, старійшини обгородженого Урука, 
Слухайте, люди обгородженого Урука, 
Гільгамеша, що мовив: "Я бачити хочу 
Того, чиє ім'я опаляє землі. 
Хочу в кедровім лісі його здолати, 
Який дужий я, син Урука, хай світ почує! 
Руку я здійму, нарубаю кедру, 
Вічне ім'я собі сотворю я!" 
Старійшини обгородженого Урука 
Мовлять Гільгамешу ось яке слово: 
"Юний ти, Гільгамешу, йдеш на поклик серця, 
Сам не відаєш ти, що робиш! 
Чули ми - жахливий образ Хумбаби,- 
Хто його зброю здолає відбити? 
На сотню поприщ він оточений лісом,- 
Хто ж увійде у глибини лісу? 
Хумбаба - ураган його голос, 
Уста його - полум'я, смерть - його подих! 
Нащо ти намислив таке звершити? 
Бій нерівний в оселі Хумбаби!" 
Почув Гільгамеш порадників слово, 
На друга він, сміючись, озирнувся: 
"От що нині я скажу тобі, друже,- 
Боюсь його я, і страшуся вельми: 
У кедровий ліс піду я з тобою, 
Щоб там не боятись - уб'ємо Хумбабу!" 
Старійшини Урука мовлять до Гільгамеша: 
(Бракує двох рядків). 
"Хай іде з тобою богиня, хай береже тебе бог твій, 
Хай тебе веде він щасливим шляхом, 
Хай поверне тебе до пристані Урука!" 
Перед Шамашем став Гільгамеш на коліна: 
"Вислухав я слово старійшин, 
Вже йду, та до Шамаша руки простяг я: 
Хай життя моє не урветься нині, 
Поверни мене до пристані Урука, 
Свій покров простри наді мною!" 
ГІЛЬГАМЕШ ПОКЛИКАВ ЕНКІДУ, ВОРОЖБУ СТАВ ТВОРИТИ. 
(З кількох зруйнованих рядків "старовавілонської" 
версії можна припустити, що Шамаш дав двозначну 
відповідь на ворожбу героїв). 
Як почув віщування - він сів і заплакав, 
По щоках Гільгамеша покотилися сльози. 
"Йду я шляхом, яким не ходив я, 
Йду в дорогу, якої мій край не знає. 
Якщо буду я нині мати щастя, 
У похід ідучи із власної волі,- 
Тебе, о Шамаш, я славити буду, 
Кумири твої садовитиму на престоли!" 
Спорядження перед ним поклали, 
Сокири, кинджали великі, 
Лук і сагайдак - їх дали йому в руки. 
Взяв він сокиру, набив сагайдак свій, 
На плече надів він лук аншанський, 
Кинджал застромив він собі за пояс. 
До походу вони зготувались. 
(Далі - два неясні рядки).
ТАБЛИЦЯ ІII

(.......................) 
Старійшини його благословляють, 
На дорогу вони Гільгамешеві радять: 
"Гільгамешу, на силу свою не звіряйся, 
Будь спокійний лицем, ударяй несхибно; 
Той, хто перший іде, товариша порятує; 
Хто стежини знав, уберіг він друга; 
Хай Енкіду йде перед тобою,- 
Знає він дорогу до кедрового лісу, 
Битви він бачив, двобій йому знаний. 
Хай Шамаш уволить твоє бажання, 
Що намислив ти - хай очам появить, 
Хай відкриє неходжені тропи, 
Хай відкриє тобі дороги, 
Хай відкриє стопам твоїм гори, 
Уві сні хай скаже щасливе слово! 
Хай Лугальбанда тобі помагає в поході,- 
Усе, що жадаєш, здійсни якнайшвидше! 
КОЛИ ТИ ХУМБАБУ УБ'ЄШ, ЯК НАМИСЛИВ, НОГИ ОМИЙ ТИ, 
СТАНЕШ НА НІЧЛІГ - ВИКОПАЙ КРИНИЦЮ,- 
Щоб вода була чиста в міху твоєму, 
Шамашу узливай ти холодну воду, 
Повсякчас пам'ятай Лугальбанду! 
Енкіду, оборони друга, товариша бережи ти, 
Через яри перенось його тіло - 
Наша рада тобі царя доручила, 
Як повернешся - нам царя доручиш!" 
Енкіду вуста розтулив, мовить він до Гільгамеша: 
"Як похід ти намислив - рушай у дорогу, 
Путі не бійся, звіряйся на мене,- 
Добре я знаю його оселю 
І дороги, якими бродить Хумбаба. 
(Бракує чотирьох-рядків). 
Ім'я твоє стрясатиме землі,- 
У безпеці той, хто іде за мною, 
Хай буде все так, як їм проказав ти, 
У похід ідучи із власної волі!" 
Старійшини, мову таку почувши, 
У далеку путь вирядили мужа: 
"Хай же йде з тобою богиня, хай береже тебе бог твій, 
Хай тебе веде він щасливим шляхом, 
Хай звитяжну путь тобі світить Шамаш!" 
(Бракує двох рядків). 
Гільгамеш уста розтулив, мовить він до Енкіду: 
"Тепер, мій друже, ходімо в Егальмах 
Перед очі цариці, великої Нінсун! 
Нінсун мудра, все вона знає, 
Шлях розумний стопам нашим вкаже!" 
За руки вони одне з одним взялися, 
Гільгамеш та Енкіду пішли в Егальмах 
Перед очі цариці, великої Нінсун, 
Ступив Гільгамеш до покою цариці: 
"Зваживсь я, Нінсун, іти походом, 
У дальню дорогу, туди, де Хумбаба, 
В бою незнанім битися буду, 
Шляхом незнаним вперед ітиму. 
Поки я в дорозі і назад не вернувся, 
Поки не добувся до кедрового лісу, 
Поки не здолав я лютого Хумбабу 
І ВСЕ, ЩО Є ЗЛОГО, НЕ ВИГНАВ ЗІ СВІТУ,- 
ВБЕРИСЬ У ОДІННЯ, ДОСТОЙНЕ ТІЛА, 
Кадильниці Шамашу став перед собою!" 
Мову сина свого Гільгамеша 
Сумно слухала Нінсун, цариця, 
Ступила Нінсун до своїх покоїв, 
Омила тіло коренем мильним, 
Убралась в одіння, достойне тіла, 
Наділа намисто, грудей достойне, 
Стрічкою оперезалась, тіарою увінчалась, 
Чистою водою скропила землю, 
Зійшла по сходах, на дах ступила. 
Перед Шамашем кадильницю запалила, 
Склала жертву, до Шамаша руки простерла. 
"Нащо дав ти мені у сини Гільгамеша, 
Вклав у груди йому неспокійне серце? 
Нині торкнувсь його ти, і піде він 
У дальню дорогу, туди, де Хумбаба, 
В бою незнанім битися буде, 
Шляхом незнаним вперед ітиме. 
Поки він у дорозі і назад не вернувся, 
Поки не добувся до кедрового лісу, 
Поки не здолав лютого Хумбабу, 
І все, що є злого, що ненавидиш ти, не вигнав зі світу, 
В денб, коли йому ти знамення явиш, 
Хай, тебе не лякаючись, Айя-наречена тобі нагадає, 
Щоб ти доручав його стражам ночі 
В час вечірній, коли на спочин відходиш!" 
(Бракує близько дев'яноста рядків). 
Погасила кадильницю, скінчила молитву, 
Покликала Енкіду, героєві мовить: 
"Не мною народжений, дужий Енкіду! 
Я присвятила тебе Гільгамешу 
Разом з дівами й жрицями, що присвячені богу". 
На шию Енкіду талісман наділа, 
За руки взяли його жони бога, 
А дочки бога його величали. 
"Я - Енкіду! Мене в похід Гільгамеш узяв із собою! - 
Енкіду в похід Гільгамеш узяв із собою! 
(Бракує двох рядків). 
Поки він у дорозі, і назад не вернувся, 
Поки не добувся до кедрового лісу,- 
Чи місяць мине- буду з ним я разом, 
Чи рік мине - буду з ниу я разом!" 
(Бракує близько ста тридцяти рядків).
ТАБЛИЦЯ ІV

Через двадцять поприщ відломили скибку, 
Через тридцять поприщ на спочин спинились, 
П'ятдесят пройшли вони за день поприщ, 
Шлях шести тижнів пройшли - на третій день досягли Євфату. 
Перед Сонцем викопали криницю, 
(.................) 
На гору зійшов Гільгамеш, озирнув округу: 
"Горо, принеси мені сон щасливий!" 
(Чотири незрозумілі рядки; 
очевидно, Енкіду споруджує 
намет для Гільгамеша). 
Гільгамеш підборіддям уперся в коліно,- 
Сон окрив його, уділ людини. 
Серед ночі сон його урвався, 
Встав і мовить він другові своєму: 
"Друже мій, ти не кликав? Чом я прокинувсь? 
Друже мій, бачив сон я нині, 
Сон, що бачив я, був жахливий; 
Під урвищем гори стоїмо ми з тобою, 
Впала гора і нас повалила, 
Придавила ноги, не дає звестися; 
Ми перед нею - як мошки маленькі. 
Сяйво зблиснуло, муж мені явився, 
Найчудовніший в світі, предивний на вроду. 
З-під тієї гори мене дістав він, 
Спрагу вгамував, заспокоїв серце, 
Допоміг на землю ступити ногами". 
У пустелі народжений - мудрість його велика, 
Мовить він Гільгамешу, сон йому тлумачить: 
"Друже, сон твій чудесний, сон твій для нас найдорожчий, 
Друже, гора, що впала,- не страшна анітрохи: 
Схопимо ми Хумбабу, повалимо разом, 
Труп його кинемо на поругу! 
Від Шамаша вранці почуємо добре слово!" 
* 
Через двадцять поприщ відломили скибку, 
Через тридцять поприщ на спочин спинились, 
П'ятдесят пройшли вони за день поприщ, 
ШЛЯХ ШЕСТИ ТИЖНІВ ПРОЙШЛИ - НА ТРЕТІЙ ДЕНЬ ДОСЯГЛИ 
(...........) 
ПЕРЕД СОНЦЕМ ВИКОПАЛИ КРИНИЦЮ, 
(................) 
На гору зійшов Гільгамєш, озирнув округу: 
"Горо, принеси мені сон щасливий!" 
Серед ночі сон його урвався, 
Встав і мовить він другові своєму: 
"Друже мій, ти не кликав? Чом я прокинувсь? 
Друже мій, другий сон я бачив: 
Тріснула земля, спорожніла земля, в сум'ятті пробувала земля, 
Вже я був ухопив степового тура, 
Од ревіння його земля розкололась, 
Од збитої куряви небо померкло, 
Перед ним я упав на коліна; 
Та схопив (............) 
Руку простяг, підвів мене з землі він, 
Голод мій вгамував, напоїв із міха водою". 
"Друже мій, бог, до якого ми йдемо,- 
Він не тур, а той не ворожий зовсім; 
Тур у сні твоєму - це світлий Шамаш, 
Гуку нам у біді подає він; 
Той, хто тебе напоїв із міха водою,- 
Це тебе вшанував твій бог Лугальбанда! 
Ми звершимо діло, якого ще не бувало на світі! 
Від Шамаша вранці почуємо добре слово!" 
* 
Через двадцять поприщ відломили скибку, 
Через тридцять поприщ на спочин спинились, 
П'ятдесят пройшли вони за день поприщ,- 
Шлях шести тижнів пройшли - дісталися до гори Лівану. 
Перед Сонцем викопали криницю, 
(.................) 
Па гору зійшов Гільгамеш, озирнув округу: 
"Горо, принеси мені сон щасливий!" 
(.................) 
Гільгамєш підборіддям уперся в коліно,- 
Сон окрив його, уділ людини. 
Серед ночі сон його урвався, 
Встав і мовить він другові своєму: 
"Друже мій, ти не кликав? Чом я прокинувсь? 
ТИ НЕ БУДИВ МЕНЕ? ЧОМ Я ЗДРИГНУВСЯ? 
ЧИ НЕ БОГ ПРОЙШОВ? ЧОМ ТІЛО МОЄ СТРЕПЕНУЛОСЬ? 
Друже мій, третій сон я бачив, 
Сон, який бачив я, був жахливий! 
Небо волало, земля гриміла, 
День притихнув, темінь запала, 
Блискавки били, вогонь здіймався, 
Пломінь бурхав, зливою смерть спадала,- 
Зірниця померкла, полум'я згасло, 
Жар улігсь, обернувся на попіл - 
Повернімось у степ, нам потрібна рада!" 
Енкіду цей сон зрозумів, 
мовить він до Гільгамеша: 
(Бракує близько ста двадцяти рядків; 
з окремих уривків можна припустити, що герої, 
імовірно, відступили, але потім повторили путь, 
протягом якої Гільгамєш бачив іще три сни. 
Останній (?) сон, у якому Гільгамеш бачив 
велетня, Енкіду тлумачить так:) 
"Друже мій, ось як я твій сон тлумачу: 
Хумбабу - того, що на велетня схожий, 
Ми подолаємо ще до світання, 
Здобудемо разом над ним звитягу, 
На Хумбабу, якого ненавидимо люто, 
Ми ногою наступимо переможно!" 
(Проте героям з якихось причин не щастить, 
і Гільгамєш знову волає до бога Шамаша:) 
Перед ПІамашем, воїном, течуть його сльози: 
"Те, що мовив ти Нінсун в Уруці, 
Згадай, прийди і почуй нас!" 
Гільгамеша, нащадка обгородженого Урука,- 
Вуст його мову почув бог Шамаш - 
Раптом із неба пролунав заклик: 
"Поспішай, підступись до нього, щоб до лісу не втік він, 
В хащі не ввійшов, од вас не сховався б! 
Ще не вдяг він своїх семи вбрань жахливих, 
Одне він одяг, шість іще не на ньому". 
А вони між собою зітнулись, 
Наче буйні тури, одне одного ударяють: 
Тільки раз закричав він, повний гніву, 
СТОРОЖ ЛІСІВ ЗАКРИЧАВ З ХАЩ ДАЛЕКИХ, 
ЗДАЛЯ ЗАКРИЧАВ, НАЧЕ ГРІМ, ХУМБАБА! 

Гільгамеш уста розтулив, мовить він до Енкіду: 
"Один - лиш один, він нічого не може, 
Чужими тут будемо ми поодинці: 
На кручу один не зійде, але вилізуть двоє, 
(.................) 
Втроє скручена линва не скоро урветься, 
Левенят двоє разом - дужчі від лева!" 
(Бракує близько двадцяти рядків). 
Енкіду вуста розтулив, мовить він до Гільгамеша: 
"Як до лісу ми зайдемо з тобою, 
Тіло ослабне, руки мої заніміють". 
Гільгамеш уста розтулив, мовить він до Енкіду: 
"Друже мій, хіба ми такі нікчеми? 
Стільки гір уже перейшли ми, 
Чи жахнемось тієї, що тепер перед нами, 
Перше, ніж ми нарубаємо кедру? 
Друже, бачив ти битви, двобій тобі знаний, 
Натирався ти зіллям, не жахаєшся смерті, 
(.................) 
Мов барабан великий, гримить твій голос! 
Хай зійде з твоїх рук оніміння, кволість хай тіло покине, 
За руки візьмімось, ходімо ж, друже! 
Хай спалахне твоє серце в битві! 
Забудь про смерть - життя осягнеш ти! 
Муж обачний і повний зваги, 
Першим ідучи, себе уберіг би, товариша врятував би,- 
Вони ім'я своє прославили б далеко!" 
Так дістались вони до кедрового лісу, 
Мову урвали, спинились обоє.
ТАБЛИЦЯ V

Зупинились біля краю лісу, 
Кедрів висоту вони бачать, 
Лісу глибину вони бачать, 
ДЕ ХУМБАБА ХОДИТЬ,- КРОКІВ НЕ ЧУТИ: 
ПУТІ ПРОКЛАДЕНІ, ЗРУЧНА ДОРОГА, 
Бачать гору кедрів, оселю богів, престол Ірніні. 
Перед горою кедри несуть свою пишність, 
Їхній затінок милий, розкоту повний, 
Поросло там терням, поросло кущами, 
Кедри ростуть, ростуть олеандри. 
Ліс на ціле поприще рови оточили, 
І ще на дві третини рови оточили. 
(Бракує близько шістдесяти рядків; в уривках, 
що збереглися, йдеться про "вихоплені мечі", 
"отруєне залізо", про те, що Хумбаба (?) 
"надяг" свої жахливі вбрання-промені (?), 
і про можливе "прокляття Елліля"). 
Енкіду вуста розтулив, мовить він до Гільгамеша: 
"Хумбаба (.............) 
Один - лиш один, він нічого не може, 
Чужими тут будемо ми поодинці: 
На гору один не зійде, але вилізуть двоє, 
(.................) 
Втроє скручена линва не скоро урветься, 
Левенят двоє разом - дужчі від лева!" 
Теслярська сокира була в них з собою, 
Взяв Енкіду сокиру, став кедри рубати. 
Щойно Хумбаба почув удари, 
Сповнився гнівом: "Хто це з'явився, 
Хто безчестив дерева, гір моїх виплід, хто кедри рубав тут? 
Шамаш-герой мовив з небес їм: 
"Підходьте до нього, його не бійтесь!" 
(Бракує близько дев'яноста рядків). 
По щоках його покотилися сльози. 
Гільгамеш мовить до Шамаша-героя: 
(Бракує двох рядків). 
"Слухався я Шамаша-героя, 
Став на шлях, що мені судився!" 
Шамаш-герой почув Гільгамеша, 
І встають на Хумбабу вітри великі: 
Великий вітер. Північний вітер, 
ВІТЕР СМЕРЧУ, ПІЩАНИЙ ВІТЕР, 
БУЙНИЙ ВІТЕР, ХОЛОДНИЙ ВІТЕР, 
Вітер Негоди, Гарячий вітер. 
Вісім вітрів на нього повстали, 
Хумбабі вони задувають в очі. 
Не може вперед він зробити кроку, 
Кроку ступити назад не може. 
Здався Хумбаба, Гільгамешеві мовить Хумбаба: 
"Ти, Гільгамешу, мене пощадити мусиш! 
Ти будеш паном, я рабом твоїм буду! 
Для тебе рубатиму кедри, гір моїх виплід, 
Із кедрів для тебе збудую оселі". 
Енкіду мовить до Гільгамеша: 
"Не слухай слів, що їх мовив Хумбаба! 
Ти Хумбабу лишати живим не повинен!" 
(Бракує близько тридцяти рядків). 
Гільгамеш мовить до Енкіду: 
"Коли підемо вбивати Хумбабу, 
Промені сяйва в сум'ятті зникнуть, 
Промені сяйва зникнуть, потьмариться світ весь!" 
Енкіду мовить до Гільгамеша: 
"Друже, пташку злови,- не втечуть і пташата! 
Промені сяйва знайдемо згодом, 
Мов пташата в траві, вони розбіжаться. 
Самого вбивай, а прислужників потім". 
Як почув Гільгамеш товариша слово, 
Бойову сокиру підняв він, 
Вихопив з-за пояса меч свій,- 
Гільгамеш у потилицю вдарив Хумбабу, 
Його друг, Енкіду, вдарив у груди; 
За третім ударом упав він, 
Дужі руки його завмерли, 
Повергли вони сторожа Хумбабу,- 
Навкруг на два поприща застогнали кедри: 
З ним разом Енкіду вбив ліси й кедри. 
Поверг Енкіду сторожа лісу, 
Чиє ім'я шанували Ліван і Саріа, 
Спокій зійшов на високі гори, 
Спокій зійшов на лісисті вершини. 
Він поверг охоронців кедра - 
Розбиті промені Хумбаби. 
Коли сім променів повбивав він, 
СІТЬ БОЙОВУ ТА КИНДЖАЛ НА СІМ ТАЛАНТІВ,- 
РАЗОМ ВІСІМ ТАЛАНТІВ,- ЗНЯВ З ЙОГО ТІЛА, 
Відкрив він таємне житло Ануннаків. 
Гільгамеш дерева рубає, Енкіду пні корчує. 
Енкіду мовить до Гільгамеша: 
"Друже мій, Гільгамеш! Ми кедр убили,- 
Повісь бойову сокиру на пояс, 
Зроби перед Шамашем узливання,- 
На берег Євфрату ми доставимо кедри". 
(Далі до кінця таблиці збереглися лише незначні фрагменти).
ТАБЛИЦЯ VІ

Він омив своє тіло, вся зброя ряхтіла, 
На спину з чола він волосся закинув, 
Із брудним розлучився, у чисте вбрався. 
Як накинув він плащ, стан оперезав свій, 
Як тіарою Гільгамеш увінчався,- 
На красу Гільгамеша підвела очі цариця Іштар: 
"Гільгамешу, будь мені чоловіком, 
В дар мені принеси зрілість свого тіла! 
Тільки б ти був мені мужем, я буду жоною! 
Приготую для тебе золоту колісницю, 
З золотими колесами, з бурштиновими рогами, 
А впряжу в неї бурю - могутніх мулів. 
У наш дім увійди, повен пахощів кедру! 
Коли входити будеш до нашого дому, 
Хай поріг і престол тобі ноги цілують. 
Хай коліна схиляють государі, царі та владики, 
Хай данину несуть - дар рівнин та узгір'їв, 
Твої кози трійнят, а вівці двійнят хай приносять, 
Твій в'ючний осел хай здогонить мула, 
Коні твої в колісниці хай гордо ступають, 
Під ярмом воли твої хай не мають рівних!" 
* 
Гіільгамеш уста розтулив, мовить він до цариці Іштар: 
"Нащо хочеш ти, щоб я взяв тебе в жони? 
Я дам тобі строїв, єлею для тіла, 
Я дам тобі м'яса, щоб їла вдосталь, 
Нагодую хлібом, достойним богині, 
Напою вином, достойним цариці. 
Твою оселю оздоблю пишно, 
ТВОЇ КОМОРИ ЗЕРНОМ ЗАСИПЛЮ, 
ТВОЇ КУМИРИ ВБЕРУ В ОДІННЯ,- 
Але в жони собі тебе не візьму я! 
Ти - жаровня, що гасне в холод, 
Хистка хвіртка, що не схоронить від бурі, 
Палац, що завалився на голову героя, 
(.................) 
Смола, яка носія обварила, 
Міх, з якого було носія облито, 
Плита, що не втримала кам'яного муру, 
Таран, що віддав оборонців у землі ворожі, 
Сандаля, що панові ногу тисне! 
Якого мужа кохала ти вічно? 
Яку ж то славу тобі співають? 
Перелічу я, з ким ти блудила! 
* 
(...................) 
Мужеві юності своєї, Думузі, 
З року в рік ти судила ридання. 
Птаха-пастушка також ти кохала - 
Ти його вдарила, крила зламала; 
Серед лісів він живе і кричить: "Мої крила!" 
Лева ти кохала, незрівнянного міццю,- 
Сім і сім йому ти наставила пасток. 
І коня ти кохала, славного в битві,- 
Батіг і вуздечку йому ти судила, 
Сім поприщ скакати йому ти судила, 
Мутне пійло йому ти судила, 
Його матері, Сілілі, ти судила ридання. 
І ще ти кохала пастуха-козопаса, 
Що завжди носив тобі зольні хлібці, 
Щодня для тебе різав ягнятко; 
Ти його вдарила, обернула на вовка,- 
Ганяють його свої ж підпаски, 
І собаки його за боки кусають. 
Ішуллану-садівника ти кохала, 
Який завжди носив тобі фініків грона, 
Щодня для тебе стіл прикрашав він,- 
Очі ти звела, підійшла до нього: 
"О мій Ішуллану, твою зрілість скуштуймо, 
Оголившись рукою, торкнись нашого лона!" 
ІШУЛЛАНУ ТОБІ ВІДПОВІДАЄ: 
"ЧОГО ВІД МЕНЕ ТИ ЗАХОТІЛА? 
Чого не пекла моя мати, того не їв я,- 
Як же їстиму я хліб гріха і скверни? 
Чи схоронить рогожа мене від стужі?" 
Ти ж, почувши таку його мову, 
Вдарила його, на павука обернула, 
Оселила його серед труду важкого,- 
З павутиння не вилізти, не зійти додолу. 
Мене покохаєш - мені вчиниш те саме! " 
* 
Як почула Іштар таку його мову, 
Розлютилася Іштар, піднялася на небо, 
Піднялась Іштар, перед батьком своїм. Ану, плаче, 
Перед Анту, матір'ю, течуть її сльози: 
"Батьку мій, Гільгамрпі мене осоромив, 
Гільгамеш перелічив мої провини, 
Всі гріхи мої і всі мої скверни". 
Ану вуста розтулив, мовить він до цариці Іштар: 
"Хіба не образила ти царя Гільгамеша, 
Що Гільгамеш перелічив твої провини, 
Всі гріхи твої, всі твої скверни?" 
Іштар уста розтулила, мовить батькові своєму. Ану: 
"Батьку. Бика сотвори мені, щоб убив Гільгамеша в його оселі, 
Гільгамеш за кривду поплатитися мусить! 
Якщо ж ти Бика мені не сотвориш - 
Вдарю я Гільгамеша в його оселі, 
Прокладу я шлях у підземне царство, 
Підійму я мертвих, щоб живих пожирали,- 
Стане менше тоді живих, аніж мертвих!" 
Ану вуста розтулив, мовить він до цариці Іштар: 
"Якщо від мене Бика ти хочеш, 
Будуть в краю Урука сім років полови, 
Для худоби сіна ти повинна зібрати, 
Для звірини степової повинна трави зростити". 
Іштар вуста розтулила, мовить батькові своєму. Ану: 
"Для худоби я сіна зібрала в У руці, 
Для звірини степової трави зростила". 
(Бракує трьох-чотирьох рядків, 
де йшлося про Небесного Бика). 
ЯК ПОЧУВ АНУ ТАКУ ЇЇ МОВУ, 
На неї зважив. Бика сотворив він, 
(.................) 
В Урук із небес його Іштар погнала. 
Як досяг він вулиць Урука, 
(.................) 
Зійшов до Євфрату, випив ріку сімома контками, - ріки не стало. 
Від подиху Бика розверзлася яма, 
Сто мужів Урука до неї впали. 
Від другого подиху розверзлася яма, 
Двісті мужів Урука до неї впали. 
З третім подихом став плюватися на Енкіду; 
Скочив Енкіду, за ріг Бика ухопився, 
Бик у лице йому слиною бризнув, 
Товщею хвоста його Бик ударив. 
* 
Енкіду вуста розтулив, мовить він до Гільгамеша: 
"Друже, горді ми силою своєю, 
Чим відплатимо за таку наругу?" 
Гільгамеш уста розтулив, мовить він до Енкіду: 
"Друже, бачив я лютість Бикову, 
Та не страшна нам його потуга. 
Вирву я серце йому, перед Шамашем покладу - вдвох Бика ми вб'ємо, 
Стану я над ним на знак перемоги, 
Сповню роги єлеєм,- офірую їх Лугальбанді! 
За товщу хвоста його ухопи ти, 
Я межи роги кинджал устромлю, 'поміж шиєю та головою". 
(.................) 
Погнав Енкіду, Бика повернув він, 
За товщу хвоста його ухопив він, 
(.................) 
А Гільгамеш, як угледів діло героя і вірного друга, 
Межи роги Бикові кинджал устромив поміж шиєю та головою. 
Як Бика вони вбили, йому вирвали серце, перед Шамашем поклали, 
Відійшли, перед Шамашем долі схилились, 
ДВОЄ БРАТІВ СПОЧИВАТИ СІЛИ. 
ЗІЙШЛА ІШТАР НА СТІНУ ОБГОРОДЖЕНОГО УРУКА, 
У скорботі простерлась, кинула прокляття: 
"Горе Гільгамешу! Мене зганьбив він. Бика забивши!" 
Почув Еикіду ту мову Іштар, 
Вирвав ногу Бика, у лице їй кинув: 
"Аз тобою - дістати б - учинив би те саме, 
Кишки його намотав би на тебе!" 
Скликала Іштар жриць, блудниць і дівок, 
Разом Бика оплакувати стали. 
А Гільгамеш скликав майстрів усіх ремесел, 
Товщину рогів майстри похваляли. 
Тридцять мін лазуриту - їхній відливок, 
Завтовшки в два па.іьці - їхня оправа, 
Шість мір єлею, що вмістили два роги, 
Подарував для помазання богові Лугальбанді, 
А роги прибив у себе над ложем. 
Вони руки свої у Євфраті омили, 
Обнялися і їдуть вулицею Урука, 
Юрби Урука на них позирають, 
Гільгамеш мовить слово до простолюдинок Урука: 
"Хто прекрасний серед героїв, 
Хто він, гордий серед мужів? 
Гільгамеш прекрасний серед героїв, 
Енкіду гордий серед мужів! 
Ми Бика Небесного гнали у гніві, 
Чого він жадав - не знайшов в У руці, 
(................ .)!" 
* 
Гільгамеш учту справляв у палаці, 
Поснули герої, лежать на ложі ночі, 
Заснув Енкіду - і сон побачив, 
Устав Енкіду - і сон тлумачить, 
Другові мовить своєму:
ТАБЛИЦЯ VІI

"Друже, про що ведуть раду боги великі? 
(.................) 
Слухай про сон, що я бачив нині: 
АНУ, ЕЛЛІЛЬ І ШАМАШ РАДУ ВЕЛИ ПОМІЖ СЕБЕ. 
АНУ ЕЛЛІЛЮ МОВИТЬ: 
"Нащо забили вони Бика та Хумбабу?" 
Ану прорік: "Повинен умерти 
Той, хто з гір наваживсь украсти кедри!" 
Елліль мовив: "Нехай же помре Енкіду, 
А Пльгамеш не повинен умерти!" 
Відповідає Шамаш Еллілю-герою: 
"Чи не з волі твоєї вбиті Бик і Хумбаба? 
Чи повинен Енкіду нині безвинно вмерти?" 
Розгнівався Елліль на Шамаша-героя: 
"Отож-то щоденно в їхніх друзях ти ходиш!" 
Зліг Енкіду перед Гільгамешем, 
По щоках Гільгамеша покотилися сльози: 
"Брате, милий брате! Чого ж мене виправдали замість брата?" 
І ще: "Невже я сидітиму з привидом біля могильної брами? 
На власні очі не побачу ніколи милого брата?" 
(.................) 
До руки його доторкнувся Енкіду, мовить він до Гільгамеша: 
"Не рубав я кедра, не вбивав я Хумбабу. 
(Бракус двох рядків). 
В кедровому лісі, оселі божій, 
Не убив я жодного кедра!" 
Пльгамеш від голосу його пробудився 
І героєві так він мовить: 
"Друже, сон цей прекрасний і добрий, 
Дорогоцінний, хоч і важкий він..." 
Енкіду вуста розтулив, мовить він до Гільгамеша: 
"Друже, благати Елліля ходімо!" 
Біля входу в храм вони зупинились 
І побачили дерев'яні двері. 
Еллілю їх подарував Енкіду. 
Енкіду вуста розтулив, мовить він до Гільгамеша: 
"Через дерев'яні двері біда вся сталась!" 
* 
Енкіду на двері підвів свої очі, 
До дверей промовляє, мов до людини: 
"Дерев'яні двері, нічим не славні, 
Жодної в вас немає правди! 
Для вас я древо шукав за двадцять поприщ, 
ПОКИ НЕ ВГЛЕДІВ ВИСОКОГО КЕДРА - 
ТОМУ ДРЕВУ НЕ БУЛО РІВНИХ У СВІТІ! 
Шість гарів заввишки ви, два гари завширшки, 
А засув з петлею - завдовжки дванадцять ліктів. 
Змайстрував і привіз я вас, у Ніппурі оздобив - 
Знав би я, двері, що така буде плата, 
Що благо таке ви мені принесете,- 
Взяв би сокиру я, на тріски порубав би, 
Пліт би зв'язав, пустив би вас за водою! 
(Далі чотири незрозумілі рядки). 
Ану та Іштар того мені не подарували! 
Нині ж, двері, нащо вас змайстрував я? 
Сам себе погубив я побожним даром! 
Хай би цар прийдешній вас, двері, оздобив, 
Хай би бог змайстрував ваші стулки обидві, 
Стер би ймення моє, своє написав би, 
Мої двері зірвав би, свої поставив!" 
Його слово почувши, гірко заплакав, 
Почув Пльгамеш слово друга, Енкіду,- потекли його сльози. 
Гільгамеш уста розтулив, мовить він до Енкіду: 
" Боги тобі дарували розум глибокий і мудру мову - 
Ти розумна людина, а мислиш так дивно! 
Нащо, друже мій, ти мислиш так дивно? 
Сон твій дорогоцінний, хоч і страшний він: 
Наче крила мушині, тремтять іще твої губи! 
Хоч і страшний сон, для нас дорогий він: 
Для живого - тужити - його доля, 
Сон живому лишає тугу! 
А тепер помолюсь я богам великим,- 
Ласки благатиму в твого бога: 
Хай, як батько богів, змилостивиться Ану, 
Навіть зглянеться Елліль, заступиться Шамаш,- 
Золотом незліченним оздоблю я їхні кумири!" 
Почув його Шамаш, озвався до нього з неба: 
"Не трать, о царю, золота на кумири,- 
Слова, що сказане, бог не змінить, 
Слова, що сказане, назад не візьме він, 
Жереб кинуто, не вернути його, не змінити,- 
Людська доля минає,- нічого не лишиться в світі!" 
На веління Шамаша голову звів Енкіду, 
Перед Шамашем потекли його сльози: 
"Молю я тебе, о Шамаш, через долю мою зловорожу - 
ПРО МИСЛИВЦЯ, ЛОВЦЯ-ЧОЛОВІКА,- 
ВІН НЕ ДАВ ДОСЯГТИ МЕНІ, ЧОГО ДОСЯГ ДРУГ МІЙ, 
Хай мисливець не досягне, чого досягли ного друзі! 
Хай руки його стануть кволі, збідніє здобич, 
Хай перед тобою' зменшиться його частка, 
Хай звір до пастки не йде, а тікає в шпари! 
Хай мисливець не вволить жадання серця!" 
На Шамхат у гніві кинув прокляття: 
"Тобі, блуднице, я долю призначу, 
Що не скінчиться довіку в світі; 
Прокляну великим прокляттям, 
ІЦоб прокляття це швидко тебе спостигло: 
Щоб не опорядила ти житла собі на радість, 
ІЦоб не полюбила своєї доньки, 
Щоб Ті не ввела на посиденьки дівочі; 
Хай заливають пивом твоє лоно прекрасне, 
Хай спаскудить п'яниця твоє плаття в день свята, 
Хай забере він твої красні намиста, 
Хай гончар навздогін тобі кидає глину, 
Хай із світлої долі нічого тобі не буде, 
Чисте срібло; гордість людей і здоров'я, 
Хай у тебе не водяться в домі, 
Хай втіху беруть у тебе коло порогів, 
Хай роздоріжжя будуть тобі за домівку, 
Хай пустирища будуть місцем твоєї ночівлі, 
Хай тінь стіни тобі за пристанок буде, 
Хай ніколи спочину ноги твої не знають, 
Хай тебе по щоках б'ють каліка і п'яний, 
Хай на тебе кричить дружина вірного мужа, 
Хай будівник не латає твоєї покрівлі, 
Хай у щілинах стін оселяться сови пустелі, 
Хай до тебе на учту не сходяться гості, 
(Бракує двох рядків). 
Хай буде гноєм лоно твоє укрите, 
Хай буде вбогий дар за розкрите лоно,- 
Бо перед чистим прикинулась ти жоною 
І чистого мене ти ввела в оману!" 
* 
Шамаш почув уст його слово, 
Раптом із неба пролунав його поклик: 
"ЧОГО ЦЕ, ЕНКІДУ, ПРОКЛЯВ ТИ БЛУДНИЦЮ ШАМХАТ, 
ЩО ТЕБЕ ГОДУВАЛА ХЛІБОМ, ДОСТОЙНИМ БОГА, 
Що питвом поїла, царя достойним, 
Що тебе вдягла в убрання величне, 
І товаришем добрим дала тобі Гільгамеша? 
А тепер Гільгамеш, і друг, і брат твій, 
Покладе тебе на велике ложе, 
На ложе почесне тебе покладе він, 
Оселить тебе ліворуч, у місці безмовнім; 
Владики земні цілуватимуть твої ноги, 
Оплакувати тебе звелить він народу Урука, 
Людям веселим скорботний обряд доручить, 
А сам після тебе вдягне він убоге руб'я, 
В лев'ячу шкуру вбереться, побіжить у пустелю" 
* 
Почув Енкіду слово Шамаша-героя,- 
В нього змирилося гнівне серце, 
Упокорилась буйна печінка. 
"Тобі, блуднице, я інше призначу: 
Той, хто покинув,- хай повернеться до тебе, 
Государі, царі та владики хай тебе покохають, 
Хто побачить тебе - хай тобі дивує, 
Хай трусне волоссям герой над тобою, 
Вартовий не затримає, а той хай розв'яже пояс, 
Скляні лелітки дає, і лазурит, і злото, 
Карбовані серги тобі хай дарує,- 
А за те йому зливою зерно поллється; 
До храму богів заклинач тебе хай приводить, 
Хай для тебе покинуть дружину із сімома дітьми!" 
Туга в утробу Енкіду проникла 
На ложі ночі, де він лежав самотньо, 
Скорботу свою він повідав другу: 
"Слухай, друже мій! Бачив сон я нині - 
Небо волало, земля озивалась, 
Сам-один я стою поміж ними, 
Та якийсь чоловік - вид його похмурий, 
До птаха бурі лицем він подібний, 
Його крила - орлині, його пазурі - орлині, 
Він схопив за волосся, мене здолав він, 
Я його вдарив - мов скакалка, він скаче, 
Він мене вдарив - рану мою загоїв, 
АЛЕ, МОВ ТУР, НАСТУПИВ ВІН НА МЕНЕ, 
СТИСНУВ ЩОСИЛИ ВСЕ МОЄ ТІЛО. 
"Друже, порятуй!"- Ти не міг врятувати, 
Ти жахнувся, не міг ти битись, 
Ти лише (.............) 
Мене він торкнув, обернув на птаха, 
Крила пташині на плечі мені наставив: 
Позирнув і повів мене в дім пітьми, в оселю Іркалли, 
В дім, з якого ніхто не виходить, 
В путь, якою назад не вийти, 
В дім, де живі позбуваються світла, 
Де пожива - прах, де наїдок - глина, 
Де вбираються в одяг пташиний, крила, 
Де світла не бачать, живуть у пітьмі, 
А двері й засуви запорошені пилом! 
У Домі праху, куди ступив я, 
Бачив я царів, що вінець ісклали, 
Бачив владик вінценосних, що колись панували над світом, 
Ану й Еллілю підносять смажене м'ясо, 
Ставлять хліб печений, холодну воду узливають із міха. 
В Домі праху, куди ступив я, 
Живуть жрець і служка, живуть волхв і одержимий, 
Живуть служителі богів великих, 
Живе Етана, живе Су му кап. 
Живе Ерешкігаль, землі цариця. 
Белет-цері, діва-писар землі, перед нею на колінах, 
Тримає Таблицю Долі, перед нею читає,- 
Лице підвела, мене уздріла: 
"Смерть уже забрала цього чоловіка!" 
(Бракує близько п'ятдесяти рядків; 
Енкіду бачив ще один сон; 
розповідь про нього кінчається словами:) 
"Всі труди ми ділили з тобою разом,- 
Пам'ятай мене, друже, не забудь про мої діяння!" 
Друг його бачив сон нез'яснеиний, 
Коли сон побачив, сили його не стало. 
Лежить Енкіду на ложі, 
Перший день, другий день лежить Енкіду на ложі, 
Третій, четвертий день лежить Енкіду на ложі, 
П'ятий, шостий і сьомий, восьмий, дев'ятий, десятий,- 
Стала важча недуга Енкіду, 
Одинадцятий і дванадцятий дні проминули - 
НА ЛОЖІ СВОЄМУ ЛЕДЬ ПІДВІВСЯ ЕНКІДУ, 
ГІЛЬГАМЕША ПОКЛИКАВ, ДРУГОВІ МОВИТЬ: 
"Зненавидів друг мій мене віднині. 
Коли в Уруці ми з ним говорили, 
Я битви боявся, він був за підмогу, 
Друг, що в бою рятував,- чом мене покинув? 
Я і ти - чи не рівно ми смертні? 
(Далі до кінця таблиці бракує близько тридцяти рядків).
ТАБЛИЦЯ VIІI

Ледь зайнялося ранкове сяйво, 
Гільгамеш уста розтулив і мовить: 
"Енкіду, мій друже, мати твоя, антилопа, 
І твій батько, онагр, тебе породили, 
Молоком своїм звірі тебе годували 
І худоба в степу на пасовищах дальніх! 
У кедровім лісі стежки Енкіду 
За тобою хай плачуть день і ніч невгамовно, 
Хаіі плачуть старійшини обгородженого Урука, 
Хай плачі- той, хто руку услід простирав нам, 
Хай плачуть уступи гір лісистих, 
Що ними сходили ми з тобою, 
Хай ридає ластовень, як рідна мати, 
Хай плачуть соком кипариси й кедри, 
Що крізь них пробиралися ми з тобою, 
Хай плачуть ведмеді, гієни, барси і тигри, 
Козероги і рисі, леви і тури, 
Олені й- антилопи, степова звірина й худоба, 
Хай плаче священний Євлей, де ми гордо йшли берегами, 
Хай плаче світлий Євфрат, де ми воду черпали міхом, 
Хай плачуть мужі великого обгородженого Урука, 
Хай плачуть жони, що бачили, як ми Бика забили, 
Хай плаче орач із доброго міста, котрий ім'я твоє славив, 
Хай плаче той, хто, немов стародавніми, тобою пишався, 
Хай плаче той, хто нагодував тебе хлібом, 
Хай плаче рабиня, що ноги тобі умастила, 
Хай плаче раб, що вино до вуст твоїх підносив, 
Хай плаче блудниця, що добрим єлеєм тебе умастила, 
Хай плаче той, хто ступив до шлюбних покоїв, 
Хто дружину взяв з твоєї доброї намови, 
Брати хай плачуть за тобою, мов сестри, 
У скорботі хай рвуть над тобою волосся! 
Наче батько й мати в його кочовищах дальніх, 
Я ЗА ЕНКІДУ ПЛАКАТИ БУДУ; 
СЛУХАЙТЕ Ж МЕНЕ, МУЖІ,ВЧУВАЙТЕ, 
Слухайте, старійшини обгородженого Урука! 
Я за Енкіду, другом моїм, плачу, 
Наче плакальниця, гірко ридаю: 
Міцний топір мій, дужий оплот мій, 
Вірний кинджал мій, надійний щит мій, 
Святковий плащ мій, пишний убір мій,- 
Демон злий забрав його в мене! 
Молодший мій брат, гонитель онагрів в степах, пантер на просторах! 
Енкіду, молодший мій брат, гонитель онагрів в степах, пантер на просторах! 
З ким ми, стрівшися разом, сходили в гори, 
Разом схопивши. Бика забили,- 
Що за сон огорнув тебе нині? 
Став ти темний, мене не чуєш!" 
А той голови підвести не може. 
Торкнув він серце - воно не б'ється. 
Закрив він другу лице, немов нареченій, 
Сам, як орел, над ним кружляє, 
Мов левиця, чиї левенята в пастці, 
Грізно кидається взад і вперед він, 
Мов кужіль, роздирає волосся, 
Наче скверну, вбрання зриває. 
* 
Ледь зайнялося ранкове сяйво, 
Гільгамеш по країні скликає зовом 
Різьбярів, ковалів, мідників, каменерізів. 
"Друже мій, зроблю я кумир твій, 
Якого ніхто не робив ще другу: 
Друга вид і поставу буде явлено в ньому,- 
З каменю підніжжя, волосся - із лазуриту, 
З алебастру - обличчя, із золота - тіло. 
(Бракує близько двадцяти рядків). 
"Тепер же я, і друг, і брат твій, 
Тебе уклав на велике ложе, 
На ложе почесне тебе уклав я, 
Оселив ліворуч, у місці безмовнім, 
Щоб владики земні ноги твої цілували, 
Звелів я тебе оплакати народу Урука, 
Людям веселим скорботний обряд доручив я, 
А сам після тебе вдяг я убоге руб'я, 
В ЛЕВ'ЯЧУ ШКУРУ ВБРАВСЯ, БІЖУ В ПУСТЕЛЮ!" 
(Бракує близько ста рядків). 
Ледь зайнялося ранкове сяйво, 
Гільгамеш виліпив з глини фігурку, 
Виніс він стіл дерев'яний, великий, 
Сердоліковий дзбан він наповнив медом, 
Лазуритовий дзбан він наповнив маслом, 
Стіл оздобив, для Шамаша виніс, 
(Бракує близько п'ятдесяти рядків. 
Зміст зруйнованого уривка - ворожба Гільгамеша 
і відповідь богів). 
Елліль почув уст його слово - 
Раптом із неба пролунав його поклик: 
"Гільгамешу, віддавна призначено людям: 
Землероб оре землю, врожай збирає, 
Пастух чи мисливець живе із звіриною, 
Їхні шкури вдягає, їсть їхнє м'ясо. 
Ти ж, Гільгамешу, хочеш, чого не бувало, 
Відколи мій вітер гонить води". 
Засмутився Шамаш, до нього з'явився, 
Мовить він до Гільгамеша: 
"Гільгамешу, куди ти рвешся? 
Життя, яке шукаєш,- не знайдеш ти!" 
Гільгамеш мовить до Шамаша-героя: 
"Коли наблукався всюди по світу, 
Досить хіба у землі спочину? 
Мабуть, усі ці роки проспав я! 
Хай же сонячне світло наситить очі: 
Темрява порожня, як треба світла! 
Хіба може мертвий побачити сяйво сонця?" 
(Далі бракує ще близько двадцяти рядків).
ТАБЛИЦЯ ІX

Гільгамеш за Енкіду, своїм другом, 
Гірко плаче, біжить у пустелю: 
"Чи я не так само помру, як Енкіду? 
ТУГА В УТРОБУ МОЮ ПРОНИКЛА, 
СМЕРТІ ЖАХАЮСЬ, БІЖУ В ПУСТЕЛЮ. 
Під владу Утнапішті, сина Убар-Туту, 
Вирушив я, в путі поспішаю. 
Перевалів гірських уночі досягши, 
Левів бачив я, і було мені страшно,- 
Голову підняв і молюсь я Сіну, 
І до всіх богів молитви посилаю: 
"Вбережіть мене, як колись бувало". 
Уночі він ліг, та від сну пробудився, 
Бачить, бавляться леви, життю радіють. 
Бойову сокиру підняв він, 
Вихопив з-за пояса меч свій,- 
Наче спис, упав поміж ними, 
Бив, повергав, убивав і рубав він. 
(Бракує близько тридцяти рядків). 
Чув він про гори, що звуться Машу, 
А як до гір підійшов він, 
Що Схід і Захід пильнують незмінне, 
Верхом - металу, небес сягають, 
Низом - сягають підземного царства,- 
Люди-скорпіони стережуть їхні брами: 
Грізний їхній вид, їхні зори - згуба, 
Їхній блиск мерехтливий повергає гори - 
При сході й заході Сонця стережуть вони Сонце,- 
Коли Гільгамеш їх побачив, 
Жах обличчя йому потьмарив. 
Набрався духу, до них підійшов він; 
Муж-скорпіон до дружини гукнув своєї: 
"Той, хто йде до нас,- плоть богів - його тіло! " 
Мужеві-скорпіону дружина мовить: 
"На дві третини він бог, на одну-людина!" 
Муж-скорпіон гукнув до Гільгамеша, 
До нащадка богів він мовить слово: 
"Чого йдеш ти далеким шляхом, 
Якою дорогою сюди прибув ти, 
Ріки переплив, де трудна переправа? 
Чого прийшов ти, хочу я знати, 
Куди шлях твій проліг, хочу я знати!" 
Гільгамеш мовить мужеві-скорпіону: 
"Молодший брат мій, гонитель онагрів в степах, пантер на просторах, 
ЕНКІДУ, МОЛОДШИЙ БРАТ МІЙ, ГОНИТЕЛЬ ОНАГРІВ ГІРСЬКИХ, ПАНТЕР НА ПРОСТОРАХ, 
З КИМ МИ, СТРІВШИСЯ РАЗОМ, СХОДИЛИ В ГОРИ. 
Разом схопивши. Бика забили, 
В кедровому лісі здолали Хумбабу, 
Друг мій, якого так любив я, 
З яким ми всі труди ділили, 
Енкіду, друг мій, якого так любив я, 
З яким ми всі труди ділили,- 
Людська доля його спіткала! 
Шість днів проминуло, сім ночей проминуло, 
Поки черви до носа його проникли. 
Смерті я вжахнувся, життя не знайду я: 
Думка про героя мене терзає! 
Дальнім шляхом біжу в пустелю: 
Думка про Енкіду, героя, мене терзає - 
Дальнім шляхом блукаю в пустелі! 
Як я замовкну, як промовчу я? 
Милий мій друг став землею! 
Енкіду, милий мій друг, став землею! 
Так само, як він - чи я сам не ляжу, 
Щоб не піднятись уже ніколи? 
А тепер, скорпіоне, тебе зустрів я,- 
Смерті лютої хай не побачу! 
(.................) 
До Утнапішті, мого батька, я поспішаю, 
До того, хто вижив, до збору богів прилучився, життя 
віднайшов у ньому: 
Про життя і про смерть я його запитаю!" 
Муж-скорпіон уста розтулив, 
мовить він до Гільгамеша: 
"Гільгамешу, ніколи не бувало дороги, 
Не ходив ніхто ще гірським проходом: 
На дванадцять поприщ простягся углиб-він: 
Темрява густа, не видно світла - 
При сході Сонця зачиняють браму, 
При заході Сонця відчиняють браму, 
При заході Сонця знов зачиняють браму. 
Виводять звідти тільки Шамаша боги, 
Живих опаляє він своїм сяйвом,- 
А ти - як ти зможеш пройти цим ходом? 
Як до нього ввійдеш - вороття вже не буде!" 
ГІЛЬГАМЕШ МОВИТЬ МУЖЕВІ-СКОРПІОНУ: 
(.................) 
"З ТУГОЮ ПЛОТІ, З ПЕЧАЛЛЮ СЕРЦЯ, 
І в жар і в холод, у мороці, в пітьмі, 
У сльозах і зітханнях - вперед піду я! 
Тепер відчини мені браму в горн!" 
Муж-скорпіон уста розтулив, мовить він до Гільгамеша: 
"Йди, Гільгамешу, трудним своїм шляхом, 
Гори Машу нехай проминеш ти, 
Ліси та горн пройдеш відважно, 
Хай твоє повернення буде щасливе! 
Відчинена брама гірська для тебе". 
Гільгамеш, коли почув те слово, 
Мужеві-скорпіону явив покірність, 
На шлях Шамаша звернув свої стопи. 
Перше поприще перейшов він - 
Темрява густа, не видно світла, 
Ні вперед, ні назад не видно нічого. 
Друге поприще перейшов він - 
Темрява густа, не видно світла, 
Ні вперед, ні назад не видно нічого, 
Третє поприще перейшов і назад повернувся. 
(У вісімнадцяти рядках, яких бракує, мабуть, 
пояснювалось, чому Гільгамеш зважився знову рушити 
в путь крізь підземелля на краю світу). 
Набрався духу, вирушив далі, 
Четверте поприще перейшов він - 
Темрява густа, не видно світла, 
Ні вперед, ні назад не видно нічого. 
П'яте поприще перейшов він - 
Темрява густа, не видно світла, 
Ні вперед, ні назад не видно нічого. 
Шосте поприще перейшов він - 
Темрява густа, не видно світла, 
Ні вперед, ні назад не видно нічого. 
Сьоме поприще перейшов - до мороку став дослухатись: 
Темрява густа, не видно світла, 
Ні вперед, ні назад не видно нічого. 
Восьме поприще перейшов - гукнув він у темінь: 
Темрява густа, не видно світла, 
Ні вперед, ні назад не видно нічого. 
НА ДЕВ'ЯТОМУ ПОІІРИІЦІ ХОЛОДОК ЗАЧУВ ВІН,- 
ПОДИХ ВІТРУ ОБЛИЧЧЯ ЙОГО ТОРКНУВСЯ,- 
Темрява густа, не видно світла, 
Ні вперед, ні назад не видно нічого. 
На десятому поприщі близький був вихід,- 
Але поприще те - наче десять попищ. 
На одинадцятім поприщі блимнуло перед світанком, 
На дванадцятім поприщі світло з'явилось, 
Поспішив він, побачив камінну діброву: 
Сердолік плодоносить, 
Обвішаний гронами, на вигляд милий. 
Лазурит пустив листя - 
Також плодоносить, на вигляд приємний. 
(Бракує тридцяти чотирьох рядків. 
Збереглися лише уривки дальшого опису чудовної діброви). 
Гільгамеш, проходячи садом камінним, 
На диво таке підвів свої очі.
ТАБЛИЦЯ X

Сідурі - чашниця богів, що живе на урвищі, понад морем, 
Живе вона й брагою богів частує: 
Їй дали глек, їй дали золоту чашу,- 
Покривалом укрита, невидна людям. 
Гільгамеш підійшов до її оселі, 
У шкуру вбраний, запорошений пилом, 
Плоть богів у тілі його таїться, 
Туга в утробу його проникла, 
Лицем подібний до того, хто в дальній дорозі. 
Чашниця здаля його уздріла, 
Своєму серцю, помисливши, мовить: 
"Це, напевно, убивця буйний, 
Кого доброго тут побачиш?" 
Угледіла його чашниця, зачинила двері, 
Зачинила двері на міцний засув. 
А він, Гільгамеш, почув той стукіт, 
Обличчя звів і до неї звернувся. 
* 
Гільгамеш до чашниці мовить: 
"ЧАІІІНИЦЕ, ЩО ТИ УЗДРІЛА. ЧОГО ЗАЧИНИЛА ДВЕРІ, 
ЗАЧИНИЛА ДВЕРІ НА МІЦНИЙ ЗАСУВ? 
Ударю я в двері, засуви розламаю!" 
(Бракує двох рядків). 
Сідурі-чашниця гукнула до Гільгамеша, 
До нащадка богів вона мовить слово: 
"Чого йдеш ти далеким шляхом, 
Якою дорогою сюди прибув ти, 
Ріки переплив, де трудна переправа? 
Чого прийшов ти, хочу я знати, 
Куди шлях твій проліг, хочу я знати!" 
Гільгамеш до чашниці Сідурі мовить: 
"Я - Гільгамеш, який вбив сторожа лісу, 
В кедровому лісі здолав Хумбабу, 
Забив Бика, що спустився з неба, 
Левів понищив на гірських перевалах". 
Чашниця мовить до Гільгамеша: 
"Якщо ти - Гільгамеш, який убив сторожа лісу, 
В кедровому лісі здолав Хумбабу, 
Забив Бика, що спустився з неба, 
Левів понищив на гірських перевалах,- 
Чого щоки твої запали, голова похилилась, 
Смуток у серці, обличчя змарніло, 
Туга в утробу твою проникла, 
Лицем ти подібний до того, хто в дальній дорозі, 
Жар і холод чоло твоє опалили, 
Марева шукаєш, біжиш у пустелю?" 
Гільгамеш до чашниці мовить: 
"Як щокам моїм не запасти, голові не хилитись, 
Смутку в серці не бути, не марніти обличчю, 
Тузі в утробу як не проникнуть, 
Лицем не вподібнитись тому, хто в дальній дорозі, 
Жару й холоду як чола мого не опалити? 
Молодший мій брат, гонитель онагрів в степах, пантер на просторах, 
Енкіду, молодший мій брат, гонитель онагрів в степах, пантер на просторах, 
З ким ми, стрівшися разом, сходили в гори, 
Разом схопивши. Бика забили, 
В кедровому лісі здолали Хумбабу, 
Друг мій, якого так любив я, 
З ЯКИМ МИ ВСІ ТРУДИ ДІЛИЛИ, 
ЕНКІДУ, ДРУГ МІЙ, ЯКОГО ТАК ЛЮБИВ Я, 
З яким ми всі труди ділили,- 
Людська доля його спіткала! 
Шість днів, сім ночей над ним я плакав, 
Тіло його не клав у землю,- 
Чи не встане друг на мій голос? - 
Черви до носа його проникли! 
Смерті я вжахнувся, життя не знайду я! 
Наче розбійник, блукаю в пустелі: 
Слово героя мене терзає - 
Дальнім шляхом біжу в пустелю: 
Слово Енкіду, героя, мене терзає - 
Дальнім шляхом блукаю в пустелі: 
Як я замовкну, як промовчу я? 
Милий мій друг став землею! 
Енкіду, милий мій друг, став землею! 
Так само, як він,- чи я сам не ляжу, 
Щоб уже не встати ніколи? 
А тепер, чашнице, тебе зустрів я,- 
Смерті лютої хай не побачу!" 
Чашниця мовить до Гільгамеша: 
"Гільгамешу, куди ти рвешся? 
Життя, яке шукаєш,- не знайдеш ти! 
Боги, коли творили людину,- 
Смерть вони судили людині, 
Життя собі залишили. 
Ти ж, Гільгамешу, наповнюй утробу, 
Вдень і вночі - завжди будь веселий, 
Учту справляй щоденно, 
Вдень і вночі грай і танцюй ти! 
Хай вбрання твоє буде чисте, 
Волосся чисте, омивайся водою, 
Дивись, як дитя твою руку тримає, 
Своїми обіймами втішай подругу - 
Іншого діла немає в людини!" 
* 
Гільгамеш до чашниці мовить: 
"Тепер, чашнице,- де шлях до Утнапішті? 
Його признаку мені повідай, 
Того шляху мені вкажи признаку: 
ЯК МОЖНА БУДЕ - ПЕРЕПРАВЛЮСЯ МОРЕМ, 
А ЯК НЕ МОЖНА - ПУСТЕЛЕЮ ПОБІЖУ Я!" 
Чашниця мовить до Гільгамеша: 
"Гільгамешу, ніколи не було переправи, 
І не міг переправитись морем ніхто з тих, що тут бували, 
Шамаш-герой переправиться морем, 
А, крім Шамаша,- хто це може? 
Трудна переправа, важка дорога, 
Глибокі води смерті її заступають. 
А ти, Гільгамешу, як переправишся морем,- 
Як досягнеш вод смерті,- що будеш робити? 
Єсть, Гільгамешу, Уршанабі, корабельник дальнього Утнапішті, 
Є в нього ідоли, в лісі він ловить змія; 
Ти знайди його, з ним зустрінься, 
Як можна буде - з ним переправся, 
А як не можна - назад повертайся". 
Гільгамеш, як почув таку її мову, 
Бойову сокиру підняв він, 
Вихопив з-за пояса меч свій, 
Прослизнув між дерев, увійшов у хащі, 
Наче спис, упав поміж ними, 
Ідолів розбив у нападі буйства, 
Чаклунського змія знайшов серед лісу, 
Задушив його своїми руками. 
Коли ж Гільгамеш натішився буйством, 
У грудях його лють вгамувалась, 
Сказав він своєму серцю: "Човна не знайду я! 
Як переплисти через води смерті, 
Як переправитись через море широке?" 
Гільгамеш вгамував своє буйство, 
З лісу вийшов він, до Ріки спустився. 
По водах човном плив Уршанабі, 
Човна до берега скерував він. 
Гільгамєш мовить до корабельника Уршанабі: 
"Я - Гільгамеш,- таке моє ймення,- 
Що прийшов з Урука, оселі Ану, 
Що блукав по горах далеким шляхом зі сходу Сонця". 
Уршанабі мовить до Гільгамеша: 
"Чого щоки твої запали, голова похилилась, 
Смуток у серці, обличчя змарніло, 
Туга в утробу твою проникла, 
Лицем ти подібний до того, хто в дальній дорозі, 
Жар і холод чоло твоє опалили, 
Марева шукаєш, біжиш у пустелю?" 
Гільгамеш мовить до корабельника Уршанабі: 
"ЯК ЩОКАМ МОЇМ НЕ ЗАІІАСТИ, ГОЛОВІ НЕ ХИЛИТИСЬ, 
СМУТКУ В СКРЦІ НЕ КУТИ, НЕ МАГНІТИ ОБЛИЧЧЮ, 
Тузі в утробу як не проникнуть, 
Лицем не вподібннтись тому, хто в дальній дорозі, 
Жару й холоду як чола мого не опалити, 
Марева як не шукати, не бігти в пустелю? 
Молодший мій брат, гонитель онагрів в стенах, пантер на просторах, 
Енкіду, молодший мій брат, гонитель онагрів в степах, пантер на просторах, 
З ким ми, стрівшися разом, сходили в гори, 
Разом схопивши. Бика забили, 
На гірських перевалах нищили левів, 
В кедровому лісі здолали Хумбабу, 
Друг мій, якого так любив я, 
З яким ми всі труди ділили, 
Енкіду, друг мій, якого так любив я, 
З яким ми всі труди ділили,- 
Людська доля його спіткала! 
Шість днів проминуло, сім ночей проминуло, 
Черви до носа його проникли. 
Смерті я вжахнувся, життя не знайду я: 
Слово героя мене терзає! 
Дальнім шляхом біжу в пустелю: 
Слово Енкіду, героя, мене терзає - 
Дальнім шляхом блукаю в пустелі! 
Як я замовкну, як промовчу я? 
Милий мій друг став землею, 
Енкіду, милий мій друг, став землею! 
Так, як він, чи я сам не ляжу, 
Щоб уже не встати ніколи?" 
(Відповідь Уршанабі пропущено, можливо, 
через недбалість переписувача). 
Гільгамеш мовить до корабельника Уршанабі: 
"Тепер, Уршанабі,- де шлях до Утнапішті? 
Його признаку мені повідай, 
Того шляху мені вкажи признаку: 
Як можна буде - переправлюся морем, 
А як не можна - пустелею побіжу я!" 
Уршанабі мовить до Гільгамеша: 
"Ідоли ті, Гільгамршу, були мені оберегом, 
Щоб я не діткнувся до вод смерті; 
В буйстві своєму ідолів порозбивав ти,- 
Без тих ідолів тебе переправити важко. 
ТИ ВІЗЬМИ, ГІЛЬГАМЕШУ, СОКИРУ В РУКИ. 
В ХАЩІ УВІЙДИ, ЖЕРДИН НАРУБАЙ ТАМ. 
Сто двадцять жердин по п'ять гарів кожна, 
Обсмали, зроби лопаті, мені принеси їх". 
Гільгамеш, як почув таку мову, 
Бойову сокиру підняв він, 
Вихопив з-за пояса меч свій, 
В хащі увійшов, жердин нарубав там, 
Сто двадцять жердин по п'ять гарів кожна,- 
Обсмолив, зробив лопаті, йому приніс їх. 
Гільгамеш з Уршанабі ступили в човен, 
Штовхнули човен на хвилі і попливли обоє, 
Шлях шести тижнів за три дні здолали, 
І заплив Уршанабі у води смерті. 
Уршанабі мовить до Гільгамеша: 
"Зупинись, Гільгамешу, бери жердину, 
Вод смерті рукою не торкнись, бережися! 
Другу, третю й четверту бери жердину, 
П'яту, шосту і сьому бери жердину, 
Восьму, дев'яту й десяту бери жердину, 
Одинадцяту і дванадцяту бери жердину". 
На сто двадцятій скінчились жердини у Гільгамеша, 
І розв'язав він оперезання чресел, 
Скинув Гільгамеш одяг, його розгорнув він, 
Над собою підняв, неначе вітрило. 
Утнапішті здаля їх побачив, 
Своєму серцю, помисливши, мовить, 
Сам із собою він раду радить: 
"Чого ж ідоли на човні розбиті, 
І пливе човном не його господар? 
Той, хто надходить,- не моя це людина, 
І справа дивлюся, і зліва дивлюся, 
Я на нього дивлюсь - і пізнати не можу, 
Я на нього дивлюсь - і збагнути не можу, 
Я на нього дивлюсь - і не відаю, хто він". 
(Бракує близько двадцяти рядків). 
Утнапішті мовить до Гільгамеша: 
"Чого щоки твої запали, голова похилилась, 
Смуток у серці, обличчя змарніло, 
Туга в утробу твою проникла, 
Лицем ти подібний до того, 
хто в дальній дорозі, 
ЖАР І ХОЛОД ЧОЛО ТВОЄ ОПАЛИЛИ, 
МАРЕВА ШУКАЄШ, БІЖИШ У ПУСТЕЛЮ?" 
Гільгамеш мовить дальньому Утнапішті: 
"Як щокам моїм не запасти, голові не хилитись, 
Смутку в серці не бути, не марніти обличчю, 
Тузі в утробу як не проникнуть, 
Лицем не вподібнитись тому, хто в дальній дорозі, 
Жару й холоду як чола мого не опалити, 
Марева як не шукати, не бігти в пустелю? 
Молодший мій брат, гонитель онагрів в степах, пантер на просторах, 
Енкіду, молодший мій брат, гонитель онагрів в степах, пантер на просторах, 
З ким ми, стрівшися разом, сходили в гори, 
Разом схопивши. Бика забили, 
В кедровому лісі здолали Хумбабу, 
На гірських перевалах нищили левів, 
Друг мій, якого так любив я, 
З яким ми всі труди ділили, 
Енкіду, друг мій, якого так любив я, 
З яким ми всі труди ділили,- 
Людська доля його спіткала! 
Дні і ночі над ним я плакав, 
Тіло його не клав у землю,- 
Черви до носа його проникли! 
Смерті я вжахнувся, біжу в пустелю,- 
Слово героя мене терзає, 
Дальнім шляхом блукаю в пустелі, 
Слово Енкіду, героя, мене терзає - 
Як я замовкну, як промовчу я? 
Милий мій друг став землею, 
Енкіду, милий мій друг, став землею! 
Так само, як він,- чи я сам не ляжу, 
Щоб уже не встати ніколи?" 
Гільгамеш мовить дальньому Утнапішті: 
"Я, щоб добутись до дальнього Утнапішті, 
Щоб уздріти того, про кого йде слава, 
Довго блукав, сходив усі землі, 
Я видирався на круті гори, 
Через усі моря я переправлявся, 
Сном солодким очей не тішив, 
Мучив себе довгим чуванням, 
А СВОЮ ПЛОТЬ ТУГОЮ СПОВНИВ, 
ЩЕ ДО ЧАІІІНИЦІ БОГІВ НЕ ДІЙШОВ, ЯК ЗНОСИВ Я ОДЯГ, 
Забивав я ведмедів, гієн, левів, барсів і тигрів, 
Оленів і сарн, степову звірину й худобу, 
Їхнє м'ясо їв, у шкури їхні вбирався; 
Як уздріла мене, зачинила чашниця двері, 
Смолою та кіром я обмазав жердини, 
Коли плив човном, води не торкнувся,- 
Тільки б знайти життя, яке я шукаю!" 
Утнапішті мовить до Гільгамеша: 
"Чому, Гільгамешу, ти повен туги? 
Чи тому, що плоть богів і людей у твоєму тілі, 
Чи тому, що батько й мати смертним тебе сотворили? 
Чи дізнався ти,- колись для смертного Гільгамеша 
Чи було на раді богів поставлене крісло? 
Дано йому, смертному, межі: 
Люди - як сколотини, богове - як масло, 
Люди й богове - як полова й пшениця! 
Поспішив ти у шкуру, Гільгамешу, вдягтися, 
І, мов царський перев'яз, її ти носиш,- 
Тому що - нема в мене відповіді для тебе, 
Слова поради - дли тебе немає! 
Гільгамешу, зверни до людей обличчя: 
Чому їхній правитель у руб'я вбрався? 
(Бракує близько двадцяти п'яти рядків). 
Люта смерть не щадить людини: 
Чи навіки муруємо ми оселі? 
Чи навіки ставимо ми печаті? 
Чи навіки брати спадщину ділять? 
Чи навіки ненависть займається в людях? 
Чи навіки ріка несе свою повінь? 
Чи навіки з личинки виходить бабка? 
Зору, що стерпів би зори Сонця, 
Зроду-віку ще не бувало: 
Бранець і мертвий між собою подібні - 
Чи не смерті образ вони являють? 
Чи людина - володар? Коли Елліль благословить їх, 
Ануннаки збираються, боги великі, 
Мамет, що долю створила, разом з ними ухвалює долю: 
Вони смерть і життя судили, 
Не повідали смертного часу, 
А ПОВІДАЛИ: ЖИТИ ЖИВОМУ!"
ТАБЛИЦЯ XI

Гільгамеш мовить дальньому Утнапішті: 
"Я на тебе дивлюсь, Утнапішті, 
Не дивуєш ти зростом - подібний до мене, 
Нічим не дивуєш - подібний до мене. 
Не страшно мені з тобою зітнутись; 
Спочиваючи, й ти горілиць лягаєш - 
Скажи, як ти вижив, до збору богів прилучився, життя віднайшов у ньому?" 
* 
Утнапішті мовить до Гільгамеша: 
"Я відкрию тобі потаємне слово, 
Таємницю богів тобі оповім я. 
Шуріппак, місто, яке ти знаєш, 
Що лежить на березі Євфрату,- 
Це місто давнє, близькі йому богове. 
Богів великих потоп учинити схилило їх серце. 
Радились їхній батько Ану, Елліль-герой, їхній порадник, 
Їхній гонець Нінурта, їхній міраб Еннуті. 
Ясноокий Ейа присягавсь разом з ними, 
Але він хатині їхнє слово повідав: 
"Хатино, хатино! Стінко, стінко! 
Слухай, хатино! Запам'ятовуй, стінко! 
Шуріппакійцю, сине Убар-Туту, 
Ламай оселю, корабель будуй швидко, 
Покинь достатки, про життя турбуйся, 
Зневаж багатство, рятуй свою душу! 
На свій корабель все живе навантажуй. 
Той корабель, що ти побудуєш, 
Хай буде обрисом чотирикутний, 
Хай будуть рівні довжина з шириною, 
Мов Океан, накрий його дахом!" 
Я зрозумів і мовлю до володаря Ейа: 
"Володарю, слово, яке прорік ти, 
Я пошаную, так усе воно й буде. 
Що ж я місту скажу - старійшинам і народу?" 
Ейа вуста розтулив і мовить, 
Мені, своєму рабу, прорікає: 
"А ти от яке промов їм слово: 
"Знаю, мене зненавидів Елліль,- 
Не буду я жити у вашому місті, 
ВІД ЗЕМЛІ ЕЛЛІЛЯ ВІДВЕРНУ Я СТОПИ. 
ДО ОКЕАНУ ЗІЙДУ, ДО ВОЛОДАРЯ ЕЙА! 
А над вами дощ проллє він рясно, 
Таємницю птахів дізнаєтесь, схови риби, 
На землі буде всюди багате жниво, 
Вранці рине злива, а серед ночі 
Хлібний дощ ви побачите на власні очі". 
* 
Ледь зайнялося ранкове сяйво, 
На поклик мій увесь край зібрався, 
(Бракує двох рядків). 
Всіх мужів скликав я на повинність - 
Руйнували будинки, ламали горожі. 
Носить смолу дитина, 
Дужий - кошиками спорядження носить. 
За п'ять діб заклав я кадуб: 
Площею - один іку, борти - десять гарів заввишки, 
По десять гарів - краї його верха. 
Заклав я обводи, рисунок накреслив: 
Шість на кораблі збудував я палуб, 
На сім частин його розділив я ними, 
Дно його розділив на дев'ять відсіків, 
Забив у нього кілки водяні я, 
Обрав я стерно, вклав усі знаряддя, 
Три міри кіру в печі розплавив, 
Три міри смоли туди налив я, 
Три міри носильники принесли єлею: 
Крім міри єлею, що пішла на промазку, 
Дві міри єлею сховав керманич. 
Для жителів міста биків колов я, 
Різав овець я для них щоденно, 
Соком ягід, сікерою, маслом, вином червоним та білим 
Народ напував, як водою річки, 
Вони бенкетували, як в день новорічний. 
Відкрив пахощі я, умастив свої руки. 
Був корабель готовий у час заходу Сонця. 
Зсувати стали - був заважкий він; 
Підпирали кілками згори і знизу, 
Він зануривсь у воду на дві третини. 
* 
Навантажив його всім, що мав я, 
НАВАНТАЖИВ ЙОГО ВСІМ СРІБЛОМ, ЩО МАВ Я, 
НАВАНТАЖИВ ЙОГО ВСІМ ЗОЛОТОМ, ЩО МАВ Я, 
Навантажив його всім живим, що мав я, 
Підняв на корабель всю родину, весь рід мій, 
Звірину степову й худобу, підняв всіх майстрів я. 
Час мені Шамаш призначив: 
"Вранці рине злива, а серед ночі 
Хлібний дощ ти побачиш на власні очі,- 
На корабель зійди, 'засмоли його двері". 
Настала призначена година: 
Вранці ринула злива, а серед ночі 
Хлібний дощ я побачив на власні очі. 
Глянув я на лице погоди - 
Було на погоду страшно дивитись. 
На корабель я зійшов, засмолив його двері,- 
За смоління судна корабельнику Пузур-Амуррі 
Чертог я віддав з усіма скарбами. 
* 
Ледь зайнялося ранкове сяйво, 
З основи небес встала чорна хмара. 
Адду гримить у її глибинах, 
Шуллат і Ханіш ідуть перед нею. 
Ідуть посланці по рівнинах і горах. 
Ерагаль вириває жердини греблі, 
Іде Нінурта, гать прориває, 
Запалили маяки Ануннаки, 
Своїм сяйвом вони тривожать землю. 
Від грому вклякає небо, 
Що було світлим - на тьму обернулось, 
Вся земля розкололась, як чаша. 
Першого дня бушує Південний вітер, 
Швидко налетів, позатоплював гори, 
Наче війною, пішов на землю. 
Одне одного не побачать, 
І з небес людей не уздріти. 
Боги потопу жахнулись, 
Піднялись, подалися на небо Ану, 
Мов собаки, тісняться, простяглися надворі. 
Іштар волає, мов у муках пологів, 
Владарка богів, чий голос чудовний: 
"Хай би той день обернувся на глину, 
ЯК У ЗБОРІ БОГІВ Я НАМИСЛИЛА КАРИ; 
ЯК У ЗБОРІ БОГІВ Я НАМИСЛИЛА КАРИ, 
На згубу людям моїм війну зголосила? 
Чи на те я людей сама народила, 
Щоб, як рибний народ, наповняли море!" 
Боги-Ануннаки разом з нею плачуть, 
Боги змирились, плачем зайшлися, 
З'юрмилися разом, губи їм пересохли. 
Шість днів, сім ночей гуляє вітер, 
Буря потопом вкриває землю. 
Із приходом сьомої днини 
Буря з потопом війну урвали, 
Ті, що билися, наче військо. 
Упокорилось море, затих ураган, потоп упинився. 
Я відкрив віддушину - лягло світло на вид мій, 
Я поглянув на море - запала тиша, 
І все людство глиною стало! 
Наче дах, пласкою стала рівнина, 
Я впав на коліна, сів і плачу, 
По щоках моїх покотилися сльози. 
Став виглядати берег у відкритому морі - 
За дванадцять поприщ видніє острів. 
На горі Ніцир корабель зупинився. 
Гора Ніцир корабель утримала, не дає гойдатись. 
Один день, два дні гора Ніцир держить корабель, не дає гойдатись. 
Три дні, чотири дні гора Ніцир держить корабель, не дає гойдатись. 
П'ять і шість днів гора Ніцир держить корабель, не дає гойдатись. 
* 
Із приходом сьомої днини 
Виніс голуба і відпустив я; 
Полетів голуб і назад повернувся: 
Місця не знайшов, назад прилетів він. 
Виніс ластівку і відпустив я; 
Полетіла ластівка і назад повернулась: 
Місця не знайшла, назад прилетіла. 
Виніс крука і відпустив я; 
Крук полетів, спадання води побачив, 
Не повернувся; кряче, їсть і паскудить. 
Вийшов я, на чотири сторони склав я жертви, 
На башті гори пахощі запалив я, 
Сім і сім поставив кадильниць, 
ДО КАДИЛЬНИЦЬ Я НАЛАМАВ МИРТУ, ТРОСТИНИ Й КЕДРУ. 
БОГОВЕ ПОЧУЛИ ЗАПАХ, 
Богове почули добрий запах, 
Богове, як мухи, зібрались до того, хто жертву приносив. 
Щойно прибула богиня-мати, 
Підняла велике намисто, 
Яке змайстрував на радість їй Ану: 
"О богове! У мене на шиї лазуритовий камінь - 
Як воістину я його не забуду, 
Так ці дні я воістину пам'ятаю, 
Днів цих довіку я не забуду! 
До жертви всі боги хай підходять 
Елліль до жертви хай не підходить, 
Він нерозважно потоп учинив цей, 
Він увесь люд мій прирік на згубу!" 
Елліль, щойно туди прибув він, 
Корабель уздрів, розлютився Елліль, 
Гнівом спалахнув на богів Ігігів: 
"Це яка там душа врятувалась? 
Жодна людина вижити не мала!" 
Нінурта вуста розтулив і мовить, 
Каже він Еллілю-герою: 
"Хто, як не Ейа, хитро мудрує, 
Таж Ейа відає всяке діло!" 
Ейа вуста розтулив і мовить, 
Каже він Еллілю-герою: 
"Ти-герой, мудрець між богами! 
Як же, як нерозважно цей потоп учинив ти? 
Гріх на грішного поклади ти, 
Вину на винного поклади ти,- 
Втримайся, щоб не пропав він, стерпи, щоб він не загинув! 
Аніж потоп робити, 
Краще б лев з'явився, людей понищив! 
Аніж потоп робити, 
Краще б вовк з'явився, людей понищив! 
Аніж потоп робити, 
Краще б голод настав, спустошив би землю! 
Аніж потоп робити, 
Краще б мор надійшов, людей уразив би! 
Я ж не виказав таємниці богів великих - 
Мудрому сон я наслав, таємницю богів збагнув він, 
А тепер порадь йому раду!" 
Піднявся Елліль, на корабель зійшов він, 
Взяв мене за руку, вивів назовні, 
На коліна поставив жону мою поруч, 
ТОРКНУВ НАШІ ЧОЛА, СТАВ ПОМІЖ НАМИ, БЛАГОСЛОВИВ НАС: 
"ДОСІ ЛЮДИНОЮ БУВ УТНАПІШТІ, 
Віднині ж Утнапішті до нас, богів, подібний, 
Хай живе Утнапішті край річкового дальнього гирла!" 
Повели мене в даль, оселили край річкового гирла. 
Хто ж для тебе богів зібрав би, 
Щоб знайшов ти життя, яке шукаєш? 
Ось, шість днів і сім ночей не поспи-но!" 
Тільки-но сів він, розкинув ноги,- 
Сон дихнув на нього, як мла пустелі. 
Утнапішті до подруги мовить своєї: 
"Подивись на героя, що життя шукає! 
Сон дихнув на нього, як мла пустелі". 
Подруга мовить дальньому Утнапішті: 
"Торкни його, хай чоловік проснеться! 
Тим же шляхом хай повернеться спокійно, 
Крізь ту ж браму хай повернеться в свою землю!" 
Утнапішті до подруги мовить своєї: 
"Чоловік - брехливий! Тебе він одурить: 
Ось, напечи хлібин, клади йому в узголів'ї, 
Дні, що спатиме він, позначай на стінці". 
Хлібини вона пекла, клала йому в узголів'ї, 
Дні, що спав він, позначала на стінці. 
Перша хлібина розломилась, 
Тріснула друга, запліснявіла третя, 
В четвертої побіліла скорина, 
П'ята була черства, шоста була свіжа, 
Сьома - в цей час він торкнув його, і той пробудився. 
* 
Гільгамеш мовить дальньому Утнапішті: 
"Сон мене здолав на мить єдину - 
Ти мене торкнув, пробудив одразу ж". 
Утнапішті мовить до Гільгамеша: 
"Встань, Гільгамешу, полічи хлібини, 
Дні, що спав ти, будуть тобі відомі: 
Перша хлібина розломилась, 
Тріснула друга, запліснявіла третя, 
В четвертої побіліла скорина, 
П'ята була черства, шоста була свіжа, 
Сьома - в цей час ти збудився". 
Гільгамеш мовить дальньому Утнапішті: 
"ЩО Ж, УТНАПІШТІ, РОБИТИ, КУДИ ПІДУ Я? 
ПЛОТТЮ МОЄЮ ВИКРАДАЧ ВОЛОДІЄ, 
Смерть оселилась в моїх покоях, 
Смерть повсюди, куди не гляну!" 
* 
Утнапішті мовить до корабельника Уршанабі: 
"Хай не тебе жде пристань, хай забуде тебе переправа: 
Хто на берег ішов, хай до неї рветься! 
Чоловік, що привів ти,- руб'я тіло його укрило, 
Шкури вроду його ховають. 
Йди, Уршанабі, поведи його вмитись, 
Хай своє вбрання до білого миє, 
Хай скине шкури - понесе їх море. 
Прекрасним хай стане його тіло, 
Новою пов'язкою голову хай пов'яже, 
В чистий одяг вбереться, наготу хай прикриє. 
Поки йтиме він до свого міста, 
Поки не дійде він своїм шляхом, 
Одяг не зноситься, все новим буде!" 
Пішов Уршанабі, повів його вмитись, 
Вбрання своє той до білого вимив, 
Скинув шкури - понесло їх море, 
Прекрасним стало його тіло, 
Новою пов'язкою голову пов'язав він, 
В чистий одяг убрався, наготу прикрив він. 
Поки йтиме він до свого міста, 
Поки не дійде він своїм шляхом, 
Одяг не зноситься, все новим буде. 
Гільгамеш з Уршанабі ступили в човен, 
Штовхнули човен на хвилі і попливли обоє. 
* 
Подруга мовить дальньому Утнапішті: 
"Гільгамеш ходив, зморився і натрудився,- 
Що ж даси ти йому, щоб у край свій вернувся?" 
А Гільгамеш уже підняв жердину, 
Човна до берега спрямував він. 
Утнапішті мовить до Гільгамеша: 
"Гільгамешу, ходив ти, зморився і натрудився,- 
Що ж дати тобі, щоб у край свій вернувся? 
Я відкрию тобі потаємне слово, 
Таємницю квітки тобі оповім я: 
Квітка ця - як терен на дні морському, 
КОЛЮЧКИ ЇЇ, МОВ ТРОЯНДА, ТОБІ РУКУ ПОКОЛЮТЬ, 
ЯКЩО КВІТКУ ЦЮ ТИ РУКОЮ ДІСТАНЕІІІ, 
Будеш завжди молодий ти". 
Коли Гільгамеш почув його слово, 
Підняв він колодязя ляду, 
Важкі камені до ніг прив'язав він, 
Вони потягли його в глиб Океану. 
Він схопив квітку, поколов собі руку; 
Важкі камені від ніг відтяв він, 
Винесло море його на берег. 
* 
Гільгамеш мовить до корабельника Уршанабі: 
"Уршанабі, та квітка - квітка знаменита, 
З нею людина життя досягає. 
Я принесу її до обгородженого Урука, 
Нагодую народ мій, випробую квітку: 
Як старий від неї помолодіє, 
Я скуштую її - повернеться моя юність". 
Через двадцять поприщ відломили скибку, 
Через тридцять поприщ на спочин спинились. 
Побачив Гільгамеш водойму з холодною водою, 
Спустився до неї, зануривсь у воду. 
Змія зачула квітковий запах, 
Піднялася з нори, викрала квітку, 
Назад повернулася, скинула шкіру. 
Гільгамеш тимчасом сидить і плаче, 
По щоках його покотилися сльози; 
Мовить він до корабельника Уршанабі: 
"Уршанабі, для кого ж трудилися руки? 
Для кого ж кров'ю сходить серце? 
Самому собі не зробив я блага, 
Благо зробив земляному леву! 
За двадцять поприщ тепер хлань гойдає квітку, 
Відкривав я колодязь, загубив знаряддя - 
Щось знайшов я таке, що мені знаком стало: хай відступлю я! 
І на березі я зоставив човен!" 
ЧЕРЕЗ ДВАДЦЯТЬ ІІОІІРИЩ ВІДЛОМИЛИ СКИБКУ, 
ЧЕРЕЗ ТРИДЦЯТЬ ПОПРИЩ НА СПОЧИН СПИНИЛИСЬ. 
І дістались вони до обгородженого Урука. 
* 
Гільгамеш мовить до корабельника Уршанабі: 
"Піднімись, Уршанабі, пройди по стінах Урука, 
Оглянь основу, цеглини обмацай: 
Чи не обпалені ті цеглини, 
Чи не сім мудреців їх у стіни заклали? 
Місто - на дві верстви, і сади - так само, 
Низовини - на дві верстви, і двори дому Іпітар. 
НА ШІСТЬ ВЕРСТВ ІЗ ДВОРАМИ УРУК ПРОСТЕРСЯ!"